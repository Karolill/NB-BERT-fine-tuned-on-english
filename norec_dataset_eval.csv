text,label
"Penny Dreadful S02 E01
En god fortsettelse på den gotisk skrekkhistorien. 

Penny Dreadful har fått ufortjent lite oppmerksomhet her til lands. 
Serien bringer kjente figurer fra klassiske gotiske romaner sammen i én historie, og første sesong var en velskrevet og intens fortelling med interessante rollefigurer. 

Nå har andre sesong begynt, og hvis ikke du har sett den første enda anbefaler jeg at du tar deg et lite maraton. 
For spenningsnivået er høyt allerede i første episode av sesong to, noe som lover godt for resten. 

Djevelen gir aldri opp 

Vi befinner oss i viktorianske London i «Penny Dreadful». 
Da vi så seriens hovedroller, Vanessa Ives (Eva Green), Ethan Chandler (Josh Hartnett), Sir Malcolm (Timothy Dalton) og Dr. Frankenstein (Harry Treadaway) sist, hadde Vanessa klart å klore seg ut av Satans klør. 
Hun kunne endelig puste lettere, men når Lucifer har valgt seg ut en brud gir han ikke opp så fort. 

Sesong to begynner der den første slapp, og kaster ikke bort mye tid før dramatikken begynner. 
Vanessa og Ethan blir angrepet av en gruppe vampyraktige kvinneskikkelser, som viser seg å være noe annet enn skapningene fra forrige sesong. 
De er ute etter Vanessa, og nå begynner hun for alvor å bli redd og tvile på at hun noen gang vil unnslippe djevelen. 

Interessant skurk 

Penny Dreadful er full av rollefigurer fra kjente gotiske romaner, og det er gøy å se hvordan deres respektive historier veves inn i hverandre. 
Sideplottet med Frankenstein og hans monster var likevel den svakeste delen av første sesong. 

Noe av det beste med Penny Dreadful er den dunkle og mystiske stemningen, men den uteble i stor grad i denne delen av historien. 
Selv om jeg hadde medlidenhet med monsteret, synes jeg det ble litt kjedelig. 

Vi følger Frankensteins skapning også i sesong to, og det ser ut til at vi i større grad skal få et innblikk i følelseslivet hans. 
Jeg håper det vil engasjere meg mer. 

Vampyrvesenet i forrige sesong var ikke en spesielt interessant motstander. 
Det var den overliggende historien om hvorfor Lucifer vil ha Vanessa som var spennende, men det er grenser for hvor lenge man kan holde på med demoner og eksorsisme. 

Fienden i andre sesong, som selvfølgelig er i djevelens tjeneste, er en langt mer spennende figur. 
Vi møtte rollefiguren allerede i første sesong, men nå viser det seg at det er mørkere sider ved henne enn vi har sett tidligere. 
Det skal bli interessant å følge utviklingen videre. 

Store forventninger 

Det er ingen tvil om at Eva Green var den store stjerna i første sesong av Penny Dreadful. 
Fjeset hennes er som laget for skrekk av denne typen, og hun passer perfekt inn i den viktorianske settingen. 

Green spiller med en overbevisning som imponerer, hun overspiller aldri, selv ikke i seriens mest dramatiske scener. 
I første episode av sesong to er hun strålende når Vanessa begynner å miste kontroll over sin egen frykt. 

Episodens siste scene, der hun måler krefter mot sesongens antagonist, er svært intens og etterlot meg med store forventninger for resten av sesongen. 
Jeg håper fortsettelsen blir like spennende! 

«Penny Dreadful» er tilgjengelig i HBO Nordic. 
Nye episoder hver mandag. 
",1
"CSI:Cyber S01 E01-02 

Kybernetisk kalkun uten sidestykke. 

Jeg ser på meg selv som noe av en samlebåndskrim-aficionado. 
En begeistring for førtifem kompakte minutter med sånn passe avansert whodunit med konklusjon i hver episode har ført til at jeg har latt meg henholdsvis fascinere, skjemmes av og etter hvert respektere faget som etter hvert har fått navnet «police procedural». 
Av alle fasonger disse kan ta kan man rangere de største showene ca. slik: 

Et godt stykke under disse finner man CSI: 
Cyber; den siste og med solid margin veikeste avarten av denne merkevaren så langt. 

Her møter vi Patricia Arquette som psykolog Avery Ryan. 
På grunn av en nokså syltynt forklart motivasjon som handler om at hun ble hacket og dermed fikk en pasient drept, har hun nå skiftet beite og vier sitt liv til å fakke cyber-røvere ved hjelp av sine psykologievner. 
Dette gjør hun sammen med sin lealause bande av antihelter. 

Innenfor denne gjengen finner vi blant andre James van der Beek (Dawson’s Creek) som er tidligere Navy Seal og Shad Moss (den gamle rapperen Lil’ Bow Wow) som en tidligere ond hacker som under tvang har blitt snill. 
Gjengen kompletteres av en jovial, rund, «Hurley»-aktig hacker med frekke kommentarer og vittige klær, en Lisbeth Salander-aktig ekspert på sosiale medier (!) som til alt overmål lyder karakternavnet Raven Ramirez, og til slutt Peter MacNicol (Ally McBeal) som bekymret sjef som alltid har et svare strev med å underrette presidenten og stå til ansvar for denne komplekse gjengens kontroversielle metoder. 

Første gang vi møter våre venner er et helvete løs fordi en ansiktsløs hacker har gått til angrep på en hel bunke babycall-anlegg rundt om, og Ryan bruker sin innsikt i menneskesinnet til å kjapt dedusere seg frem til at det er noe større på gang. 
Hennes metoder gjennom serien synes i beste fall lekmanns, da de stort sett går ut på å lese folks ansiktstrekk ved konfrontasjon (jfr. 
Lie 
To Me) og bla gjennom diverse profilbilder og statusoppdateringer på «Facebook». 

Ad slike omveier utløses ståhei mikset med en salig blanding av mer eller mindre tilfeldig bruk av sjargong (Malware! 
Deep Web!), dramatiske bilder av gapende fjes som ser mot alskens dataskjermer og en del tilfeller av ekstrem-tasting som tyder på utrolig lite effektiv touchbruk. 
I episode to presenteres franchisens til nå latterligste plot, som innebærer at en kis overstyrer en berg-og-dalbane med noe bluetooth-teknologi for å bli med i en gjeng. 
Ta DEN, WarGames! 

Av alle problemer denne serien har er det faktum at morderen er usynlig frem til slutten et av de største. 
Noe av underholdningen i de beste eksemplarene av denne sjangeren er at man på et eller annet tidspunkt i løpet av episoden møter den skyldige som en av de mistenkte. 
I CSI: 
Cyber brukes altfor mye energi på å vise hvordan man finner frem til ham (stort sett basert på nevnte sjargong og en del overforklart grafikk), og konklusjonen er i begge tilfeller lite tilfredsstillende eller engang troverdige. 

Jeg er generelt skeptisk til bruken av én hovedhistorie som man dryppvis er innom over en hel sesong i denne type serier. 
Den eneste gode løsningen er Patrick Janes nemesis Red John i The Mentalist, mens man ellers må ta til takke til tynnere seriemordergreier som Gormogon og Christopher Pelant i Bones eller dette tullet med at telefonen til Gary Sinise i CSI: 
NY alltid ringer kl. 3:33. 
Allikevel setter jeg nå mer enn tidligere pris på at de har forsøkt, for i CSI: 
Cyber er det ingen å spore, annet enn et noe temmelig uengasjerende møte med søsteren til dr. 
Avery. 
Nå er det mulig det rulles ut noe mer utover i sesongen, men det å starte første episode uten noe som helst av bunn å gripe fatt i er i beste fall modig, når hovedtemaene i episodene er såpass sjokkerende usmidige som de er her. 

Castingen er hysterisk nok i seg selv, og den blir ikke bedre av å se introen. 
Spesielt kan man merke seg brynene til James van der Beek og den oppgitte «you guys»-hoderystingen til Shad Moss. 
Det er også verdt å notere at de har stjålet supringen til Watch Dogs og at de har valgt en annen The Who-låt som signaturmelodi. 

Terningkast én er velfortjent for denne hysteriske smørjen av sjargong og plotthull, men også med mulighet for at dens åpenbare kalkunegenskaper gir den kultseriepotensiale. 
Dersom ikke det kommer en black hat-hacker og stjeler manusene før den tid. 
""It could happen to you"", som Arquette sier. 

«CSI: Cyber» har premiere på TVNorge klokken 21:30 onsdag 6. mai. 
",0
"Wayward Pines S01 E01-05
Starter med et smell, men det gode utgangspunktet smuldrer raskt bort. 

Navnet Wayward Pines antyder, i likhet med Twin Peaks, en liten og mystisk amerikansk småby. 
Den sistnevnte kultserien har vært en åpenbar inspirasjon for produsent M. Night Shyamalan og de andre serieskaperne i arbeidet med førstnevnte. 

I sentrum for hendelsene i Wayward Pines er Matt Dillon i rollen som NSA-agenten Ethan Burke. 
Han er sendt ut på hemmelig oppdrag for å lokalisere to savnede agenter. 
En brutral og plutselig kollisjon på reisen sender ham på sykehus, hvor han våkner alene og forvirret. 

En lege insisterer på å utføre en hjerneoperasjon, men Burke kjemper seg fri og finner utenfor døren et samfunn hvor ingenting er slik det først utgir seg for å være; byen Wayward Pines. 

Kopierer andre i stedet for å finne sin egenart 

Inspirasjonskilden Twin Peaks er også en kjepphest – Wayward Pines er en serie som ikke etablerer en egen troverdig ramme rundt sine figurer og sin fortelling ved å desperat lene seg på etablerte konvensjoner. 

Det mest glorete eksempelet på dette er byen Wayward Pines' sheriff Arnold Pope, en sterkt karikert politimann spilt av Terrence Howard, som på insisterende vis spiser iskrem og krampeaktig påpeker hvor godt det er. 
Kaffekoppsammenligningen er åpenbar. 

Resten av rollegalleriet føyer seg inn i kjedsommelige og velkjente stereotyper, som i møte med ekstreme omgivelser og situasjoner ikke finner sin plass. 
Fra den keitete tenåringssønnen og den gamle flammen, til de skremmende aktørene i småbyen. 

Dillon spiller akseptabelt i rollen som en nedbrutt mann på fremmed land som må bygge seg opp mot umulige odds og i utrolige situasjoner. 
Ellers er det kun Carla Gugino i rollen som Kate Hewson, en av de savnede agentene, og Melissa Leo, i rollen som stedets dødelig dedikerte sykepleier, som tilfører serien den mystikken den desperat jakter på. 

NRK møtte M. Night Shyamalan: 
— Jeg elsket den rare mørke humoren 

Følg reglene – eller ta konsekvensene 

Fra starten er det tydelig, ingen forlater Wayward Pines. 
Reglene er enkle; ikke snakk om fortiden, ikke still spørsmål, og ta alltid telefonen når den ringer. 

Premisset er interessant og utgangspunktet godt, jeg er nysgjerrig på hva som lurer rundt neste sving. 
Og takket være innholdstett og svært effektiv klipping tar Wayward Pines syvmilssteg i hver episode. 
Avsløringene kommer som perler på en snor og i løpet av kort tid blir alle spørsmål jeg hadde i etter første episode besvart, men samtidig erstattet med flere nye. 

Best når den overrasker 

Uforutsigbarheten i historien er uten tvil serien sitt sterkeste kort, glimtvis får vi se øyeblikkene som kunne løftet opplevelsen om de bare dukket oftere opp. 

Mysteriene som var drivkraften i seriene Wayward Pines sammenligner seg med – som Lost, Top of the Lake, American Horror Story og tidligere nevnte Twin Peaks – får aldri tid til å sette seg før seriens fortelling har endret radikalt på utgangspunktet, noe som også gjør at flere av rollefigurene endrer sin atferd radikalt selv i løpet av en eneste episode. 

Etter femte episode henger jeg såvidt med. 
Ikke fordi serien er knallgod, men fordi jeg lurer på om historien om Ethan Burke vil ta flere himmelfalne vendinger. 
Det er umulig å si om serien har nådd et toppunkt etter fem episoder – den kan stoppe helt opp, men jeg håper M. Night Shyamalan kjører toget helt av det oppsatte sporet og langt inn i villmarken. 

Serien har premiere på FOX kl. 2155 den 14. mai. 

Del dine meninger om «Wayward Pines» i kommentarfeltet under. 

Les om flere krimserier her: 
",0
"Between S01 E01
Lovende tenåringsdrama med nådeløs 21-årsgrense. 

Premisset er brutalt i Between. 
En mystisk sykdom sprer seg i småbyen «Perfect Lake» og dreper alle som er over 21 år. 

Og den nådeløse aldersgrensen gir drivstoff til en serie som med høyt tempo og et usentimental tilnærming til døden fyrer opp en heftig trykkoker av et minisamfunn. 

Between har potensial til å bli en spennende og original vri på den klassiske Fluenes herre-fabelen, hvor ungdommen er overlatt til seg selv for å bygge et nytt samfunn. 

De voksne dør som fluer 

Between nøler ikke med å komme i gang med katastrofen. 
Den hopper over forspillet og tvinger oss til å bli kjent med figurene samtidig som deres familiemedlemmer og naboer får et kjapt neseblodutbrudd etterfulgt av sikker død. 

Vår hovedperson, gravide Wiley (Jennette McCurdy), rekker knapt å spise opp lunsjburgeren sin før hennes far faller om. 
Kameraten, det unge geniet Adam (Jesse Carere) skjønner raskt at dette er snakk om en spesiell sykdom som bare rammer de over en viss alder. 
Og samtidig som myndighetene setter opp militær beleiring av småbyen, så må de ulike ungdommene begynne å områ seg i en verden som snart vil trenge ny samfunnsstruktur. 

Så mye mer vet vi ikke, men det kan bli alt annet enn fredelig i «Perfect Lake». 
Byens fengsel er i ferd med å gå tom for voktere, og der er det selvsagt unge fanger som gjerne vil ha en ny sjanse i samfunnslotteriet. 

Og det sier vel sitt om hvilken retning serien ønsker å ta når soldatene som stopper en ung narkotikalanger fra å forlate byen, gir tilbake pistolene hans, og sender han tilbake til bybarna. 
Her holder storsamfunnet seg helt på sidelinjen. 

Det vakreste øyeblikket i åpningsepisoden er når natten siger på. 
Det militære gjerdet omringer byen og kameraet forsvinner opp i skyene og lar oss få et fugleperspektiv på den brutale, og samtidig vakre inngjerdingen av den lille ""øya"" som skal utgjøre vår og tenåringenes verden. 

Lener seg på klisjeene 

Serien lener seg hardt og tydelig på etablerte erketyper. 
Her er den fornuftige bonden, den prektige prestedattera, den ekle rikmannsgutten, det inneslutta skolegeniet, den halvkriminelle drittsekken med et hjerte av gull osv. 

Det gjør at det blinker i varsellampen som signaliserer at dette også kan bli et standardisert tenåringsdrama som tråkker i gamle løyper. 

Det blåser tidvis også en litt flau bris over deler av manus og dialog. 
Spesielt det unge geniet Adam står i fare for å bli en litt utdatert liten besserwisser. 

I have been deep inside the government computers. 
They are talking about keeping us quarantined for as long as it takes. 
Years if necessary. 
Adam 

Men denne leflingen med klisjeene kan funke hvis tempoet og den effektive fortellerteknikken opprettholdes, og hvis serieskaper Michael McGowan makter å leke med erketypene og ikke bare reproduserer dem. 

Between har et friskt utgangspunkt og sitter på et herlig potensial til å kunne bli et intenst og underholdende drama. 

Og den hemmelighetsfulle babymoren Wiley ser ut til å ha både mystikken og kraften til å være en kul guide gjennom den grå og dødstunge småbyen. 

Så får vi se om det holder. 
Vi kommer tilbake med en fullstendig anmeldelse når sesongen er over! 

Between har premiere på Netflix torsdag 21. mai etter klokken 21:00. 
Ny episode kommer hver torsdag. 
",1
"Sense8 S01 E01-03
Et ambisiøst sci-fi-eventyr som drukner i for mange rollefigurer. 

Det er ingen tvil om at Wachowski-søsknene (The Matrix, Cloud Atlas, Jupiter Ascending) er ambisiøse. 
Andy og Lana Wachowski har alltid et ønske om å fortelle en større historie – om å utfordre science fiction-sjangeren. 

De skal ha all ære for at de ikke vil legge bånd på sin egen kreativitet, problemet er at resultatet fort blir en høytflyvende fortelling det er vanskelig å få tak på. 

Slik er det med deres nye sci-fi-prosjekt, Netflix’ storsatsning Sense8. 
Jeg har sett de tre første episodene og har fortsatt ikke et godt grep om hvor serien vil hen. 

En utmattende historie 

Sense8 følger åtte forskjellige rollefigurer, på åtte forskjellige steder i verden, i syv forskjellige land. 

Will er politimann i Chicago, Riley er en islandsk DJ som holder til i London, Capheus er en bussjåfør i Nairobi, Sun er en forretningskvinne/martial arts-utøver i Seoul, Lito er en berømt skuespiller i Mexico City, Kala er en farmasøyt i Mumbai, Wolfgang knekker kodelåser i Berlin, mens transkvinnen Nomi er en blogger/hacker i San Fransisco. 

Disse åtte menneskene blir plutselig mentalt forbundet med hverandre når en kvinne, en «sensate» (Daryl Hannah), tar sitt eget liv. 
Hennes død forandrer dermed livene deres for alltid. 

Hver og en av dem begynner å føle og se ting som ikke er relatert til det de driver med, eller hvor de befinner seg. 
Som for eksempel når politimann Will våkner midt på natta av høy musikk når det egentlig er stille, eller når Kala plutselig føler seg varm fordi Wolfgang har heftig sex akkurat da. 

Etter hvert oppdager de også at de har tilgang til hverandres kunnskap og ferdigheter, slik at for eksempel Suns martial arts-kunster kan utnyttes når en av de andre rollefigurene er i trøbbel. 

Oppe i alt dette er det selvfølgelig også en stor konspirasjon. 
Naveen Andrews, kjent fra Lost, dukker opp som figuren Jonas, som sier han ønsker å redde våre åtte venner fra en mystisk organisasjon som vil dem alle til livs. 

Rotete og masete 

Dette er altså utgangspunktet for Sense8, og jeg merker at jeg nesten er utslitt bare av å ha forklart det. 
Det er enda mer slitsomt å følge med på i serien. 
Den skal fortelle så mye på en gang at de første episodene bare er et virvar av informasjon. 
Likevel blir ikke den mentale forbindelsen mellom rollefigurene forklart på en god måte. 

Rollefigurene er i utgangspunktet klisjeer, men de er likevel interessante med bakgrunnshistorier jeg gjerne vil vite mer om. 
Fordi vi skal innom alle de andre figurene blir vi imidlertid aldri lenge nok til å bli så godt kjent med figurene som jeg ønsker. 

Når det samtidig hele tiden klippes til de andre for å forklare hvorfor personen føler noe rart eller opplever noe merkelig, blir det veldig rotete. 

Kan bli veldig bra 

Wachowski-søsknene har skrevet manuset til Sense8, og har regi på de to første episodene, mens Dan Glass (som med dette gjør sin regidebut) har regissert resten. 

De tre første episodene gjør det klart at serien egentlig handler om hva det betyr å være menneske, og om hvordan det er å være menneske i ulike deler av verden. 
Det er flere gode karakterskildringer i serien, og jeg liker spesielt Jamie Clayton i rollen som Nomi. 

Wachowski-duoen klarer imidlertid ikke å forene den episke eventyrfortellingen om overnaturlige krefter og verdensomspennende konspirasjoner med skildringen av menneskene. 
Sci-fi-rammen virker derfor kun som et verktøy for å fortelle en historie om ulike mennesker i vidt forskjellige deler av verden. 

Det er veldig irriterende, for jeg synes egentlig at premisset for Sense8 er veldig kult. 
Jeg håper serien vil bli tydeligere etter hvert, for da kan vi ha noe skikkelig bra her. 
Sense8 står nemlig på kanten til å bli kjempespennende, og hvis noe av rotet blir borte tror jeg vi kan få en veldig interessant og underholdende serie. 

Har ""The Wachowskis"" laga noe bra siden «The Matrix»? 
Si din mening under traileren! 
",0
"Halt and Catch Fire S02 E01
Drivende god epokeserie fra databransjens ville ungdomstid på 80-tallet. 

Det gnistrer av positiv fortellerenergi på starten på 2. sesong av Halt and Catch Fire. 

Serien, som tar for seg en gruppe lovende utviklere og dataingeniører i Texas på 80-tallet, hadde en haltende start. 
Formen satt ikke, noe som blant annet gjorde at den drivende vignettmusikken fra artisten Trentemøller virket malplassert. 

Men midtveis ut i sesongen falt brikkene på plass. 
Halt and Catch Fire fant både flyt, en god nostalgisk 80-tallstone og sine to sterkeste kort: 
Den fantastiske Donna (Kerry Bishé) og datautviklingens kreative og opprørske side. 
Da satt den taktfaste åpningslåten så mye bedre! 

Og det som nå putter et stort smil rundt munnen min, er at serien har klart å bevare kraften fra sesongavslutningen, samtidig som den bygger videre med lysere fargepalett og et forfriskende fokusskifte både på utviklernes arbeidsoppgaver og hvem som skal få være hovedfigurer! 

*Spoileradvarsel for de som ikke har sett sesong 1* 

Helt Texas i onlinespillingens barndom 

I første sesong var året 1984. 
Vi hang på kontorene til «Cardiff Electrics», og vi fulgte vi den skruppelløse forretningsmannen Joes (Lee Pace), utviklergeniet Camerons (Mackenzie Davis) og superingeniøren Gordons (Scoot McNairy) underdog-kamp for å lage en bærbar hjemmecomputer som skulle kjempe mot kjempen IBM. 

Det ble en suksess som gjorde Gordon og kona Donna (Kerry Bishé) ganske velstående, etterlot Cammeron desillusjonert på vegne av den pengegriske forretningsverden og sendte Joe på flukt fra et forestående sammenbrudd. 

Online gaming is the future. 
Cameron 

Et drøyt år har gått når vi møter gjengen igjen. 
Gordon har gjort gode penger på salget av gjengens gamle arbeidsplass, og drømmer nå om å vende tilbake til garasjens lekende og kreative rom for å tenke ut nyvinninger. 
Den manipulative 
Joe har flyttet sammen med en gammel flamme, og har tilsynelatende trukket seg tilbake fra databransjen. 

Cameron og Donna har derimot gjort det motsatte. 
De har laget hjemmekontor av kollektivhuset til Cameron, og under navnete «Mutiny» har de rettet fokuset mot modemet og begynt med spillutvikling for online gaming. 

I datakollektivet bor det et utall unge utviklere som jobber, leker og lever omhverandre, noe som setter både tålmodighet, nettkapasitet, strømkapasitet og lovens lange arm på prøve. 

Donna er kongen 

En figur som tar et stort steg fram i skjermlyset i starten av sesong 2, er Donna. 
Hun var redningskvinnen som var best men ikke fikk anerkjennelsen i første sesong. 

Hun var en kul dama også da, men når hun nå får spille ut sin personlighet i møte med en brukerfokusert og kreativ utviklerverden, blir hun det naturlige midtpunktet for gjengen vår. 

Hun tar kontroll over både privatliv og yrkesliv, viser seg fram som en nerd med både handlekraft og tankekraft og får umiddelbart vår sympati og våre heiarop med seg på veien! 

Også Cameron får mer å spille på. 
Hun ble i første sesong ofte redusert til alle faktene og figurtrekkene hun skulle ha: Punker, opprører, slacker, gamer, junkfood-dronning osv. 
Det gjorde at det ble vanskelig å bli kjent med henne. 
Men nå tones fasadefokuset ned, og Mackenzie Davis viser oss at hun har mye å spille på hos den kontrastfylte unge utvikleren. 

Det er tydelig ut fra første episode av Donna og Cameron kommer til å ta vel så mye skjermplass som Joe og Gordon framover, og det er bra! 
Det er de gode ideene og den ektefølte skapertrangen som er denne seriens store styrke, og der er det de rebelske sjefene i «Mutiny» som leder an! 

Serien nyter godt av å ha byttet ut den ganske forutsigbare historien om gjengen som bygde en bærbar hjemmecomputer på en kontorarbeidsplass, med den uendelig friere historien om spillutviklingens ville ungdomstid. 

Den har også oppgradert fargepaletten fra lysrør til dagslys, bygd forholdsvis lange og godt komponerte sekvenser til hver del av historien og serverer mindre monotone omgivelser. 
Det ble mye ""på stua om kvelden"" og ""på kontoret"" i sesong 1. 

Ingen Mad Men - klone 

Mad 
Men blir ofte trukket fram for sammenligning når det snakkes om Halt and Catch Fire. 
Seriene kommer begge fra AMC, og de er begge epokedrama som handler om folk og produkt i bransjer som opplever sin kreative storhetstid. 

Og det finnes flere likheter. 
Den plagede og destruktive Joe MacMillian er nok en hvit og veltalende middelaldrende mann i krise, så hallo til Don Draper der. 
Og seriens nikk til Apples berømte Superbowl-reklame fra 1984 gir bestemt en smak av reklameserien referanselek med historiske hendelser. 

Men det er også store forskjeller mellom seriene. 
Blant annet bruker Halt and Catch Fire mindre tid på estetikk og dyrking av tidskoloritten, og er adskillig mer energiske med figurenes dramaturgiske utvikling. 

Den stadig skiftende arbeidsplassen som er 80-tallets datautvikling, driver også stadig fram endringer og nye mål for rollefigurene, noe serien bruker som en hovedåre for drivstoff. 

Halt and Catch Fire er i ferd med å bli en drivende god epokeserie som serverer et velkomponert og fengende figurgalleri med en herlig energi i historiefortellingen. 
Når serien nå går inn i den lekegrinden som er 80-tallets spillutvikling, så har den fått friheten og drivstoffet til å utvikle et serie som vil passe både 80-tallsnerder og de som digger figurdrevne dramaserier med hjerne og hjerte. 

Halt and Catch Fire S02 har premiere på C More og C More Play på mandag 1. juni. 
",1
"Orange Is the New Black S03 E01-E06
Færre farer, mer drama og fremdeles fengslende godt selskap. 

*Spoileradvarsel for dem som ikke har sett sesong 1 og 2* 

I første sesong av Orange Is the New Black var det forstadsjenta Piper Chapmans (Taylor Schilling) kamp for å overleve i møte med et uskyldsspisende kvinnefengsel som dro oss inn i en farlig, men likevel lun og humoristisk, verden av uheldige skjebner og yrkeskriminelle kvinner. 

I andre sesong visste vi mer om hvem vi likte og mislikte, og vi fulgte spent med på duellen om hvem som skulle bli fengselets kriminelle boss. 
En kamp mellom Red (Kate Mulgrew) og Vee (Lorraine Toussaint), en kamp som endte blodig. 

I sesong 3 er det tilsynelatende ingen overhengende farer som truer sikkerheten til våre venner, det er ingen tydelig spenningshistorie i bunnen – men heldigvis er det rikelig med kvalitetsdrama på cellene. 

Det er en modig endring å gå bort fra et klassisk drivende spenningsplott og legge fokuset på figurene, men det fungerer veldig godt for Orange Is the New Black. 

Vi har nå blitt så godt kjent med det nydelig sammenskrudde rollegalleriet i Litchfield kvinnefengsel, at serien har sitt sterkeste kort nettopp i deres samliv, samspill og personlige historier. 

Serieskaper Jenji Kohan maler nå et rikere, litt vondere og mer hverdagslig bilde av livet på innsiden. 
Hun har gått bort fra Piper som tydelig hovedperson. 
Og har erstattet den priviligerte jentas toneangivende rangstigefall med en gjeng relaterbare figurer med troverdige problemer som det er både underholdende og meningsfullt å henge med. 

Fengselets relasjonsdrepende nådeløshet 

Følelsen av tap står sentralt når vi nå vender tilbake bak murene. 
Ettervirkningene av oppgjøret mellom Red og Vee har ført til at Crazy Eyes (Uzo Aduba) og Taystee (Danielle Brooks) har mistet en morsfigur. 
Piper mister stadig mer av relasjonen til foreldrene sine. 
Alex (Laura Prepon) har mistet sin nyvunne frihet. 
Gloria (Selenis Leyva) mister kontakt med sin eldste sønn. 
Og Red mister tilliten til familien utenfor murene. 

I møtet med disse tapene er fellesskapet bak murene, og trøsten og de nye sjansene de innsatte gir hverandre, en av hovedgrunnene til at tiden i Litchfield ikke bare tar, men også kan gi ny mening og fornyet livsgnist. 

Maybe this is exactely where I am supposed to be right now. 
Piper 

Samtidig er fengselet i problemer som kan ramme både fanger og ansatte. 
Økonomien er dårlig, og ord som privatisering, nedleggelse og arbeidsledighet mumles i gangene. 

Det er en mer tydelig sosialpolitisk brodd som preger oppstarten. 
Sesongens første episode følger en felles morsdag i kvinnefengselet. 
Og med familiemedlemmer fra alle samfunnslag på besøk, så trykkokes perspektiver på menneskeverd, familierelasjoner, anger, skam og identitet til overflaten. 

Episoden er et glimrende eksempel på hvor god Orange Is the New Black har blitt til å vise hvordan noe så menneskelig som å være mor, kan slå ut vanvittig forskjellig for ulike mennesker med ulik økonomisk og kulturell bakgrunn. 
En av de innsatte er så langt nede at hun bruker datterens bleie til å få inn dop for og ruse seg, andre har et etterlengtet familieøyeblikk med sine elskede og så finnes det de som prøver å tjene penger på hvem som skal få oppdra det kommende barnet. 

Men selv om temaene er alvorlige, og gir rikelig med rom til ettertanke, er dette fremdeles en bastion av galgenhumor og ville ideer. 
Et hjemmebryggstjeldende ekorn, veggdyr i madrassene og et overraskende vennskap mellom Boo (Lea DeLaria), Pensatucky Dogget (Taryn Manning) og en pengedonerende svovelpredikant er blant de mer lune og lattermilde historiene. 

Serien fortsetter å treffe blink i balansen mellom alvor og humør! 

Livet før Litchfield 

Et fortreffelig grep som serien tar med seg videre, er figurenes forhistorier som fortelles i flashbacks. 
Det at serien tar seg tid til fortiden til figurene, gjør at vi utvikler rikelig med følelser og forståelse for rollegalleriet. 

Vi vet hvor de kommer fra og skjønner hva de holder på med. 
Det var vår kunnskap om bakgrunnen til Miss Rosa (Barbara Rosenblat) og Vee som gjorde avslutningen på sesong 2 så forløsende. 
De to hadde begge levd kriminelle liv, men ender opp på hver sin side av vår rettferdighetssans. 
Og når Rosas bilflukt ut av fengselsporten, og hennes påkjørsel av Vee, blandes med bildene av en 30 år yngre utgave av den samme bankrøveren på flukt, så blir summen av de to historiene større enn sine sammenlagte deler. 

Dette fortsetter i sesong 3. 
Og uten å røpe for mye, er både bakgrunnshistorien til rikdamedatteren Nicky (Natasha Lyonne), den foreldreskuffende Boo og den undertrykte Chang (Lori Tan Chinn) av sorten som gir klump i brystkassen. 

Treffende munnrapp 

Dialogen er fremdeles en av de store styrkene til Orange Is the New Black, og manusgjengen er veldig dyktige til å bygge opp figurenes sjarm og kompleksitet gjennom treffende replikkvekslinger. 

Pipers vennlige universitetsoverlegenhet, Crazy Eyes sin hjertesåre balanse mellom treffende logikk og utagerende gjentagelser og Pensatucky Doggets gatesmarte «trailerpark»-vranglære er alle eksempler på seriens dialogfinesse. 

Sorry to disappoint you sugar. 
Ain't no dramatic origin story here. 
Just a big old dyke who refuses to apologize for it. 
Big Boo 

Krydret med «snacksy» referanser fra Friday Night Lights, via Freakonomics til Harry Potter, og utstyrt med en smakfull og leken visuell stil fortsetter Orange Is the New Black å være en av de kuleste og friskeste dramediene på TV. 

Den er også en av Netflix sine beste serier å «bingewatche» — eller seriefråtse om du vil. 
Tretten episoder på ei helg er null problem med denne gjengen. 
Etter seks episoder på rappen var appetitten min kun på forettstadiet. 

Og det vil nok melde seg på noen mer brutale handlingstråder før sesongen er over. 
Det er tross alt en gjeng manipulative yrkeskriminelle som sitter innelåst. 
Og avslutningen på episode seks vitner om at en av fengselets gamle storspillere ruster opp til kamp. 

Orange Is the New Black S03 har premiere på Netflix 12. juni. 

Har du troen på en ny sesong med Orange Is the New Black? 
Del dine meninger i kommentarfeltet nedenfor. 
",1
"Empire S01 E01
Avhengighetsskapende RnB-såpe. 

Jeg har kun sett en episode av Empire, men jeg er allerede hekta. 
Dratt inn i en serie som kombinerer virkemidlene fra fengende klassiske familiedramasåpeserier med en kul og spennende musikkverden. 
Det hele pent plassert i øverste sjikt av den amerikanske hip hop- og RnB-industrien. 

Og der svinger det fra første stund. 
Serien gjør god nytte av musikkbransjens iboende «slå seg opp og fram»-drøm. 
Og byr på en rekke herlige figurer, med karikerte trekk, som treffer rett i «liker/liker ikke»-nerven, men som samtidig har mer enn nok kompleksitet til å stadig utfordre hvem vi heier på. 

*Lett spoileradvarsel fra episode 1* 

Kampen om tronen 

Den gatesmarte musikkmogulen Lucious Lyon (Terrence Howard) er en nådeløs musikkprodusent som vet hvordan en hit skal låte. 
Han har bygd sitt musikkimperium fra grunnen, og har nå tre unge og talentfulle sønner som alle har potensial til å holde hans «Empire records» oppe på stjernehimmelen. 

Sett utenifra er han et glansbilde på den amerikanske drømmen, men dette er ikke den kjernesunne storfamilien. 
Harmonien får seg en real trøkk når mor og ekskone Cookie (Taraji P. Henson) slipper ut av kasjotten med en lett blanding av hevn og dollartegn i blikket. 

Familiens fengselsfugl hevder nemlig å ha rett på en anselig del av familieformuen, etter å ha tatt støyten for firmaets temmelig tvilsomme startkapital. 
Og vi skjønner etter hvert at familien Lyons posisjon på toppen av næringskjeden, er tuftet på både dophandel og ganske hardhendt karriereklatring. 

Så med hvert sitt favorittbarn, og ""manipulering"" som familiemotto, brygger det opp til god kamp om makt og musikkmillioner mellom de en gang unge elskerne. 

Magiske åpningsminutt 

Seriens sans for følelsesmessig nerve og effektiv figurskildring spilles lekkert ut i seriens åpningssekvens. 
Vi er flue på veggen i studio, hvor en ung sangerinne skal legge en emosjonell refrengvokal. 

Vår mann Lucious er ikke fornøyd med autentisiteten i framførelsen. 
Han rusler inn i studio og tar henne tilbake til da broren hennes ble drept for ett år siden – for å finne det rette sinnelaget. 

Så, mens vokalisten lar sine indre pinsler tvinge fram en smått magisk sangprestasjonen, klippes det inn bilder fra legestua der Lucious selv tydelig får svært alvorlige nyheter. 
Dermed bruker ikke serien mange minuttene på å vise oss ganske mye av Lucious – hvor ektefølt musikkgleden hans er, hvor kynisk han kan være for å nå sine mål, og at han ikke har tenkt å la en sviktende kropp hindre han i å leve livet han elsker. 

How did it feel? 
How did it feel when you had to go and identify his body? 
Hit it again. 
Lucious Lyon 

Et tidløst 70-tall på 2010-tallet 

Estetisk har Empire en aura av både gatevakkert og gylden glamour over seg. 
Serien er satt i nåtid, og bruker rikelig med flashbacks for å gi oss bakgrunnen til figurene våre, men til tross for at vi hopper mellom flere epoker, oppleves koloritten hele tiden med en gjennomgående kledelig klang av 70-tall og Motown. 

Jeg synes også Empire har truffet med sin versjon av musikkbransjen. 
Den er forsterket og skrudd til så mye at den blir en åpen og underholdende verden å spille ut en familiesåpe i. 
Denne versjonen av bransjen har befriende kort vei fra skitne «dealer» i mørke smug til kyniske transaksjoner ført i pennen på eiketunge kontor. 

Det er mange smarte og fiksjonstroverdige familiekonflikter innad i familien Lyon. 
Spesielt med det kjærlige, men komplekse forholdet mellom de to yngste brødrene Jamal (Jussie Smollett) og Hakeem (Bryshere Y. Gray). 
Og det aldrende paret Lucious og Cookie (fortreffelig spilt av Terrence Howard og Taraji P. Henson) virker å ha rikelig med gamle og saftige familiehemmeligheter på lur. 

Dette intrigedrevne samholdet, toppet med et kledelig lydspor og et sjarmerende rollegalleri, gjør at jeg gleder meg til å følge denne avhengighetsskapende musikksåpeserien utover sommeren. 

Empire har premiere på Viaplay 12. juni og begynner på TV3 17. juni. 
",1
"Sense8 S01
Den røde tråden drukner i for mange rollefigurer. 

Det er alltid spennende å se hva Wachowski-søsknene kommer med. 
Det mangler ikke på ambisjoner for regissørduoen bak The Matrix, og de kaster seg derfor helhjertet inn i prosjekter andre filmskapere aldri hadde turt å starte med. 

Etter å ha sett de tre første episodene av deres nye science fiction-serie Sense8, som handler om åtte forskjellige rollefigurer over hele verden som er mentalt forbundet med hverandre, satt jeg imidlertid igjen med inntrykket av at ambisjonene var for store for formatet. 
Søskenparet klarte ikke å sy seriens mange historielinjer sammen på en god måte. 

Nå er hele første sesong av Sense8 tilgjengelig i Netflix, og jeg kan konkludere med at serien, etter tolv episoder, fortsatt virker rotete og drukner sin røde tråd i sidefortellinger. 

Likevel koste jeg meg mer og mer med Sense8, for jeg trives i rollefigurenes selskap. 
Fortellingene deres engasjerer meg, og da rulleteksten gikk over skjermen for siste gang, tenkte jeg at serien slettes ikke var så aller verst. 

Forklaringen kom etter hvert 

Noe av problemet med de tre første episodene, var at de telepatiske evnene til våre åtte hovedpersoner ikke hang på greip. 
Vi har åtte figurer som er koblet sammen, som kan hoppe inn og ut av hverandres sinn, men hvordan denne kontakten fungerte ble aldri forklart. 

Svaret kommer i fjerde episode, i en scene der Jonas (Naveen Andrews) forklarer Will (Brian J. Smith) hva han er, og her fikk jeg endelig klarhet i hvordan de telepatiske evnene virker. 

Klarer fortsatt ikke å sy sammen lappeteppet 

Og for å ta alle problemene først, så er fortsatt åtte historielinjer blir for mye i Sense8. 
Serien forsøker å gjøre oss kjent med alle rollefigurene og veve deres historier sammen til én, men her kommer «The Wachowskis» til kort, selv etter tolv episoder. 

Politimannen Will, den islandske DJ-en Riley og hackeren Nomi, er de eneste figurene som faktisk er ordentlig involvert i hovedhandlingen, og som må forsøke å unnslippe den skumle doktor «Whispers», som jobber for en mystisk organisasjon som er ute etter dem. 

Forretningsdama/kampsportmesteren Sun, den kenyanske bussjåføren Capheus, den mexikanske filmstjerna Lito, gifteklare Kala i Mumbai, og den tyske gangsteren Wolfgang har sine egne historier som kommer på sidelinjen. 

Det virker som om de er med i serien bare for å kunne komme til unnsetning når Will, Riley eller Nomi trenger hjelp. 
Og selv om jeg liker disse rollefigurene og koser meg med deres fortellinger, så passer ikke disse sidehistoriene inn i den store sammenhengen. 

Har blitt glad i rollefigurene 

Etter de tre første episodene av Sense8 likte jeg seriens konsept godt, og det gjør jeg fortsatt. 
Og på de ni siste episodene har jeg falt enda mer for seriens rollefigurer. 

Fordi jeg liker Kala og Wolfgang så godt, blir jeg ikke irritert når handlingen styrer vekk fra den store fortellingen, får å isteden handle om seksuell spenning mellom en fyr i Berlin og en kvinne som snart skal gifte seg i Mumbai. 
Eller når Capheus besøker Sun i Seoul for å ta en prat om forpliktelsene de føler de har ovenfor foreldrene. 

Jeg liker å være i dette landskapet, selv om det samtidig er ødeleggende for helheten. 
Det er først når vi befinner oss midt i hovedfortellingen, der Will og Nomi jobber på spreng for å redde seg selv og sine venner fra Whispers klør, at jeg stusser over hva de andre figurene gjør i serien. 
Da kommer det så tydelig frem at fem av de åtte hovedfigurene i virkeligheten bare er bifigurer som ikke er relevante for handlingen. 

Mitt håp er nå at disse får større plass i serien om det blir en sesong to. 
Kanskje våre åtte «sansere» må møte hverandre i virkeligheten for at serien skal klare å samle seg skikkelig. 
",1
"True Detective S02 E01-03
Atmosfæren er fortsatt til å ta og føle på, men andre sesong av True Detective når ikke helt opp. 

Det har vært store forventninger til den andre sesongen av Nic Pizzolattos True Detective. 
Første sesong bergtok publikum med sin hypnotiske atmosfære i det stemningsfulle sørstatslandskapet, og Mattew McConaughey og Woody Harrelson imponerte i rollene som politietterforskerne Rust Cohle og Marty Hart. 

Denne gangen tar Pizzolatto oss med til et grått asfalt- og betongunivers i California. 
De mørke, kalde bildene er en god ramme for fortellingen, likevel er andre sesong av True Detective på langt nær så spennende som den første. 

Hvis første sesong av True Detective er TV-serienes Wirkola, hopper Nic Pizzolatto i realiteten etter seg selv – han når dessverre ikke over rekordstreken. 

Et mørkt høl av korrupsjon 

Handlingen foregår i den fiktive småbyen Vinci utenfor Los Angeles, en nedlagt industriby som er et mørkt høl av korrupsjon og desillusjonerte innbyggere. 

Når rådmannen i byen blir funnet drept på brutalt vis, tvinges den lokale politimannen Ray Velcro (Colin Farrell) til å jobbe sammen med Ani Bezzerides fra sheriffkontoret i LA (Rachel McAdams) og delstatspoliti Paul Woodrugh (Taylor Kitsch), men det er lettere sagt enn gjort i en by som er gjennomkorrupt i alle ledd. 

En lukurativ eiendomsavtale faller i grus for den kriminelle entrepenøren, og tidligere gangsteren, Frank Seymon (Vince Vaughn) når rådmannen, partneren hans, takker for seg. 
Og dermed starter han sin egen etterforskning med den korrupte Ray Velcro i spissen, for å finne ut av hvem han skal straffe og hvordan han skal få pengene han har tapt tilbake. 

En gjeng med klisjeer 

Selv om det mystiske drapet i første sesong var veldig spennende, var det karakterdramaet i True Detective som var virkelig interessant. 
De tre første episodene av sesong to faller imidlertid gjennom på begge punkter. 

Krimgåten engasjerte meg ikke og der første sesong var et karakterdrama av ypperste klasse, er rollefigurene i denne sesongen kun nye utgaver av kjente klisjeer: 

Den korrupte politimannen som må drukne samvittigheten og sitt dårlige selvbilde i alkohol, den tøffe, men bitre politidama, kjekkasen som sliter med å slippe folk innpå seg fordi han bærer på en hemmelighet, og gangsteren som har lyst til å bli legitim, men som selvfølgelig ikke klarer å gi slipp på gamle vaner. 

Siden seriens rollefigurer er typer vi har møtt hundre ganger før, var det kun én gang i løpet av de tre første episodene at jeg ikke klarte å forutse nøyaktig hva som skulle skje. 

Flott skuespill 

Det var forøvrig Vince Vaughns gangster-Frank som overrasket meg. 
Og Vaughn er skuespilleren som gjør seg best i denne sesongen av True Detective. 

Han spiller Frank med en underliggende sårhet som er en strålende kontrast til kynismen og hardheten i rollefiguren, og han formidler Franks intense trang til å lykkes på en troverdig måte. 

Rachel McAdams og Taylor Kitsch gjør også gode skuespillerprestasjoner, men seriens store, skrikende problem er Colin Farrell. 
Og la meg bare si det men én gang – jeg klarer ikke å ta den barten seriøst. 

Farrell har ikke tyngden 

Colin Farrell er en karikatur av den alkoholiserte, korrupte politmannen. 
Han har sine gode øyeblikk, som for eksempel i scenene med Vince Vaughn, der det blir svært tydelig hvor mye Velcro hater å selge seg selv, og ikke minst er scenen der han truer en tolv år gammel gutt fordi han har mobba sønnen hans fantastisk. 

If you ever bully or hurt anybody again, I’ll come back and buttfuck your father with your mothers headless corpse, right here on the lawn. 
Ray Velcro til tolvåring 

I en av de første scenene i sesongen ser vi Farrell i en intervjusetting der han sitter bak et stort bord og svarer unnvikende på spørsmål om fortiden. 

Tankene går umiddelbart til McConaugheys lignende scener i forrige sesong, og selv om det raskt viser seg at settingen ikke er den samme er referansen åpenbar. 

Dermed er det umulig å ikke bli påminnet om hvor god McConaugheys Rust Cohle var, og det blir umiddelbart tydelig at Farrell ikke når ham til knærne. 

Velskrevet manus 

På den positive siden så har Nic Pizzollatto også denne gangen levert et velskrevet manus, og dialogen i serien er god. 

Noe av det beste med første sesong av True Detective var praten mellom Rust Cohle og Marty Hart, og denne gangen er seriens sterkeste kort dialogen mellom Farrell og Vince Vaughn, og Rachel McAdams. 

Den intense atmosfærem, som True Detective er blitt så kjent for, er fortsatt tilstedeværende, fortsatt til å ta og føle på. 

Og selv om vi har tatt steget vekk fra det okkulte er sesongen fortsatt preget av mystikk, noe det slepende, dronende lydsporet bidrar til på en strålende måte. 
",1
"Game of Thrones S05
Femte sesong har noen av seriens beste scener, nå blir ventetiden til neste år nesten uutholdelig. 

*SPOILERADVARSEL**SPOILERADVARSEL**SPOILERADVARSEL**SPOILERADVARSEL* 

Anmeldelsen inneholder spoilere fra femte sesong. 
Ikke les om du ikke har sett sesongavslutningen! 

Så var det over – femte sesong av Game of Thrones. 
Nå er det nesten et helt år til neste gang, og med tanke på hvordan sesongfinalen endte så vil ventetiden være nærmest uutholdelig. 

Siste episode etterlot flere sentrale rollefigurer med en høyst usikker fremtid i vente, og nå som serien har tatt igjen bøkene er det kun forfatter George R. R. Martin og serieskapere David Benioff og D. B. Weiss som vet hva som kommer til å skje. 

Finalen avslutter dermed mens spenningen er på topp, men resten av sesongen har hatt en litt ujevn spenningskurve. 
Det har vært lengre mellom høydepunktene denne sesongen, men de slo samtidig hardt når de først dukket opp. 

Virkningsfull avslutning 

Sesongfinalen var en av episodene som slo hardt, og som antageligvis var veldig sjokkerende for dem som ikke visste hva som skulle komme. 

Jon Snows døde blikk som stirret mot stjernene, mens blodet farget snøen svart under ham, var en virkningsfull avslutning. 

Et høydepunkt i finalen var når Arya omsider fikk stryke ut et navn på hatlista si. 
Scenen var akkurat passe sjokkerende, og oppe i all grusomheten var det samtidig tilfredsstillende å se henne utøve sin straff over mannen som drepte hennes elskede læremester Syrio Forel. 

Likevel var det Cerseis «walk of shame» som gjorde størst inntrykk på meg i sesongfinalen. 
Jeg hadde ventet lenge på at den manipulerende dronninga skulle få sin velfortjente straff, men når hun endelig fikk den satt jeg igjen med en vond smak i munnen. 

David Nutter, som har regissert episoden, ga scenen tiden den trengte til å sette seg og dvelte lenge nok ved Lena Headeys først stolte, så forpinte fjes, til at selv den største Cersei-hater måtte føle medynk. 

Det skal bli interessant å se hvilken effekt den ydmykende behandlingen har hatt på Cersei i neste sesong. 

Den mest spennende episoden i hele serien 

Denne femte sesongen har, som sagt, hatt en noe ujevn spenningskurve. 
Flere av episodene har gitt meg den kjedelige følelsen av at de kun har vært transportetapper mens man venter på at noe som skal skje. 

Samtidig har dette også vært sesongen med noen av de mest spennende episodene i hele serien. 

«Hardhome» var for min del sesongens definitive høydepunkt. 
Å endelig få se Jon Snow prøve seg mot «the white walkers» var intenst, for å si det forsiktig. 

Det tjue minutter lange slaget mellom wildinghorden og de udøde, der vi fikk se hvilke grusomme krefter som rører seg i nord, føltes ut som et fem minutter langt adrenalinkick. 
Jeg regner med at vi får se mye til de iskalde fiendene i neste sesong, og jeg gleder meg! 

Sørgelig lite utvikling for Sansa 

2015 har vært året der Game of Thrones virkelig har begynt å skille seg fra bøkene i A Song of Ice and Fire-sagaen. 
Det har også vært året for den mest kontroversielle Game of Thrones-sesongen til nå. 

Dette kom særlig til uttrykk i Sansas historie, som skiller seg fullstendig fra handlingen i bøkene, og her tok Benioff og Wiess et valg jeg har delte meninger om. 

Da de hentet Sansa ut fra isolasjon i The Eyrie, hadde jeg håpet at hun omsider skulle få en mer engasjerende historie. 
Først så det lyst ut, det virket som om den kuede jenta endelig begynte å få litt bein i nesa, at hun fikk en agenda og et mål. 
Deretter gikk det nedenom og hjem fordi hun giftet seg med psykopat nummer én, Ramsay Bolton. 

Voldtektsscenen i den sjette episoden provoserte mange fordi serien nok en gang skildret seksualisert vold mot kvinner. 

For å kaste en brannfakkel så synes jeg ikke voldtekt er noe verre å skildre enn mord og tortur, og med tanke på Ramsays tilbøyeligheter hadde det ikke vært troverdig om han hadde gjort noe annet enn å voldta sin nye kone. 

Problemet er at istedenfor å utvikle rollefiguren satt Benioff og Weiss Sansa igjen inn i offerrollen hun har hatt gjennom hele serien. 
Det ble rett og slett kjedelig. 

Er det over og ut for bastarden av Winterfell? 

Rollefigurene det imidlertid har vært spennende å følge denne sesongen er Tyrion, Cersei, Arya og Jon. 
De har alle hatt en interessant karakterutvikling som kommet til å få konsekvenser for deres vei videre. 
Også har jo Daenerys glimtet til med skikkelig drageaction denne sesongen, og det har vært ganske så stas. 

Peter Dinklage og Lena Headey har som alltid levert strålende skuespill, og Kit Harrington har virkelig levert i rollen som Jon, som fikk litt større baller denne sesongen. 
Det var deilig å se, selv om utfallet ikke var så heldig. 

Men om slaget er tapt for Jon Snow, er jeg likevel ikke så sikker på. 
Mellisandres betimelige tilbakekomst hinter, spør du meg, om en mulig gjenopplivning. 
Kanskje den mektige R'hllor står oss bi? 
Jeg krysser fingrene! 
",1
"The Brink S01 E01-E05
Tannløs satire om en verden på randen av atomkrig. 

Tuftet på en solid klype inspirasjon fra Stanley Kubricks dommedagskomedie Dr. Strangelove og 80-tallets parodikomedier, prøver The Brink seg på en blanding av politisk satire og forviklingskomedie. 
Vi følger en gjeng karikerte statsledere, diplomater og soldater som plutselig får hverdagen snudd på hodet etter et militærkupp i Pakistan. 

Resultatet er ikke særlig spennende, ikke særlig treffende og ikke særlig morsomt. 

Et militærkupp til besvær 

Galskapen starter med at den ustabile pakistanske generalen Umair Zaman (Iqbal Theba) griper makten i hjemlandet, og anklager den vestlige verden for å forsøke å sterilisere den pakistanske befolkningen. 

Da settes både naboland og internasjonale stormakter i full atomberedskap. 

Og kampviljen er stor. 
Israel, USA, India og Kina har alle sine sterke meninger om hva som må gjøres og hvem som er den største trusselen. 
Og siden alle statslederne har sine røde atomkrigsknapper, så havner verden raskt på randen av 3. verdenskrig. 

Redningen kan komme fra USAs alkoholiserte, sexavhengige og temmelig fornuftige utenriksminister Walter Larson (Tim Robbins), som kjemper for en skjult diplomatisk løsning på krisen. 

Larson finner en alliert i den partyglade ambassadesleipingen Alex Talbot (Jack Black), og sammen legger de to en aldeles håpefull lyssky plan for å redde verden. 

Vi følger også en gruppe amerikanske jegerpiloter som står parat til å ta ut alle atomanleggene i Pakistan. 
En gruppe ledet av den dopselgende og dopsvelgende kjekkasen Zeke Tilson (Pablo Schreiber). 

Jack Black spiller Jack Black 

The Brink 

Austin Powers 

Meet the Parents 

Orange Is the New Black 

Tim Robbins er den som funker best av stjernelaget. 
Han er ganske kul i rollen som sløy og lastefull utenriksminister. 

Jack Black derimot, er typisk Jack Black. 
Han spiller dessverre stort sett samme rolle som han gjorde i Shallow Hal (2001) og School of Rock (2003). 
Forutsigbart frekk og egoistisk med et hjerte av gull. 
Denne gangen uten spesielt gode replikker. 

That's no gay pride parade. 
Alex Talbot ved synet av militante gateprotester 

Veteranen John Larroquette gjør en fin tolkning av den amerikanske ambassadøren i Pakistan. 
En diplomat som er så religiøst troende, at han gleder seg til den kommende dommedagen. 
Men til tross for at seriens her har en frisk og originale figur, får ikke Larroquette nok å jobbe med. 
Han blir bare brukt som et tidvis hinder på veien til fred. 

Gamle vitser om igjen 

Det er mye lånt og lite særegent når det gjelder humoren i The Brink. 
Ved siden av noen morsomme vink til nevnte Dr. Strangelove, spesielt fra pilotgjengen, drar serien en del inspirasjon fra 80- og 90-tallets glade parodiske crazykomedier (Mannen med den nakne pistol, Hot Shots). 

Her er det oppkast, enorme peniser, teite misforståelser, karikerte udugelige statsledere, dop, sex og moro med stereotyper–uten at noe av dette sprenger opp noen latterdører. 

Vitsene er i seg selv helt ok, men de kommer for ofte brått på, og de sitter dårlig i konteksten. 
Jeg sliter også med å finne en helhetlig og god tone i humoren, den slår litt i flere retninger og spriker i stil mellom handlingstrådene. 

Satiren er heller ikke av sorten som svir. 
Her braser serien stort sett gjennom dører som bedre spillere har åpnet før dem. 

Jimi Hendrix, Creedence og Rolling Stones–det er rikelig med ikoniske låter på seriens soundtrack. 
Men musikken er dessverre også feilplassert. 
Rocken kommer nemlig ikke før på rulleteksten. 
Et forståelig grep det, men jeg savner disse 60-tallsreferansene underveis i episodene. 
Det kunne hjulpet serien med å forsterket tilhørigheten til et tiår med kald krig, røde atomknapper og frykt for «the bomb». 

The Brink er rett og slett ikke godt skrudd sammen. 
Serien mangler driv og jeg blir ikke engasjert i hverken figurer eller historien. 

Når Jack Blacks figur flykter gjennom gatene av Islamabad, og en mulig atomkatastrofe avhenger om han lykkes eller ikke, burde jeg enten føle en viss spenning, eller ha noe å le av–men jeg kjeder meg, og da er det vanskelig å motivere seg for nye 30 minutter med diplomaticrazykomedie. 

The Brink har premiere på HBO Nordic den 22. juni, og vil vise ny episode hver mandag. 

Stjernestatusen til Jack Black har falmet noe siden glansdagene rundt millieniumsskiftet. 
Hva synes du har vært hans beste rolle? 
",0
"Hannibal S03 E01 - E02
Vakkert, velspilt og vemmelig. 

Hannibal er en serie jeg beundrer. 
Det er en estetisk vakker og særdeles kontrastfylt serie som kombinerer en visuell opplevelse med seig og god krim. 
Men hovedårsaken til min beundring kommer av seriens kompromissløse stil, og tilsynelatende glede over å være seg selv fullt og helt. 

Du må investere tid for å få utbytte av denne serien. 
Og du må venne deg til smaken. 

Her er det lange og avanserte strekk hvor fantasi, fiksjonsvirkelighet og tidsplan flyter inn i hverandre. 
Hannibal henvender seg til de som omfavner dette uttrykket, og gjør seg i perioder ganske utilgjengelig for dem som ønsker seg en tradisjonell drivende serimorderjakt. 

Dette er derfor ikke en serie for alle. 
Og jeg har selv kjent tålmodigheten tynes ved litt for lange matlagingssekvenser. 

Men hvis du har mage for det makabre, en appetitt for drømmelogikk og sansen for komplekse og sjarmerende seriemordere, så vil du kunne ha stor glede av Hannibals tredje sesong. 

*Spoleradvarsel for dem som ikke har sett sesong 1 og 2* 

På jakt i Europa 

Det starter i kaoset etter forrige sesongs blodige og ville avslutning. 

Hannibal Lecters (Mads Mikkelsen) kunstferdige «drep og spis»-aktivitet ble til slutt avslørt av hans samarbeidspartnere i FBI, og han har nå flyktet til en sofistikert tilværelse i Europa. 

Sammen med sin tidligere psykiater, Dr. Bedelia Du Maurier (Gillian Anderson), havner Hannibal i Firenze, hvor han (under falsk identitet) inntar en posisjon som ekspert på den italienske poeten Dante. 

Men, til tross for rikelig med åndelig føde makter ikke den sultne psykiateren å slutte med gamle vaner. 
Og da hans gamle etterforskerkollega Will Graham (Hugh Dancy) ankommer Italia på jakt etter seriemorderen, dukker det opp nok et gyselig dandert lik. 

En visuell opplevelse 

Fra lange velkomponerte sekvenser med avansert og lekker matlaging, til bloddryppende menneskekadaver stilt ut i de grusomste positurer. 
Serieskaper Bryan Fuller har skapt en serie som er utmattende detaljert. 

Seriens palett består av en lek med skygger og lys, reflekterende overflater og en teksturfylt detaljrikdom. 
Det hele intenst lydlagt, og med varigheter som gir serien et tidvis meditativt drag. 

Også dagslyset har sine kjennetegn. 
Det er store lysflater, enten fra arkitektur eller natur, og et kledelig dust gråskjær holder oss unna de fleste muligheter for et befriende pusterom. 
Noe som spenner opp for sterke kontraster og gjør seriens mer lystige innslag, av både vakker musikk, humør og kjøkkenglede, ekstra oppløftende. 

For Hannibal kan også komikk. 
Med fire enkle ""bonsoir""-hilsener i starten av sesongens første episode, har Mads Mikkelsen klart å fange opp seriens makabre lekenhet på fornøyelig vis. 

You no longer have ethical concerns Hannibal, you have aesthetic ones. 
Dr. Bedelia Du Maurier 

Skuespillerne gjør en finstemt jobb med å bekle denne verden. 
Mikkelsen gir oss en velkledd og ekstremt disiplinert kannibal, som kler både rollen som kjøkkenentusiast, morder og stoisk akademiker. 
Det er også gledelig at Gillian Anderson får mer skjermtid, hun gir serien et ekstra lag med spenning i måten hun balanserer sin frykt og fascinasjon for Hannibal på. 

Starten av sesong tre har skrudd til den visuelle opplevelsen og fjernet seg enda mer fra seriens mer tradisjonelle krimdeler. 
Det gir serien en tydeligere egenart og kler det sammenvevde elsk/hat-forholdet mellom Hannibal og Will Graham. 

Serien tør her å gi seg hen til seg selv, og for dem som elsker Hannibal for disse kvalitetene, er dette en gave. 

Så får vi se om det opprettholdes. 
Serien har vært sparsom på å vise oss alle rollefigurene i de to første episodene, og Hannibals visuelle verden vil kanskje åpnes opp mer, etter hvert som andre figurer med andre perspektiver og interesser kommer tilbake. 

Det er uansett beundringsverdig å se en serie gå så fullstendig inn for å skape og innrede sin egen verden. 
Er du fan er det bare å si vel bekomme, kos deg. 

Hannibal har premier på sesong 3 på VOX på kvelden søndag 21. juni kl. 00:40 
",1
"Ballers S01 E01-04
Lett og enkel underholdning fra HBO. 

Jeg skal være ærlig – jeg liker Dwayne Johnson. 
Den tidligere wrestlingstjerna er morsom, han har en god dose selvironi, og jeg har flere ganger blitt positivt overraska over skuespillerprestasjonene til The Rock. 

Altså, han vinner nok ingen Oscar med det første (les: aldri), men hvis du ser på skuespillerkarrieren hans, fra Mumien vender tilbake til Fast & Furious 7, så er det ingen tvil om at fyren har utvikla seg! 

Likevel ble jeg skeptisk da jeg først hørte at Johnson hadde fått sin egen TV-serie hos selveste HBO, hvor han skal bære serien i hovedrollen. 
Men her ble jeg overrasket – det klarer han. 

Ballers er ingen banebrytende serie, hverken når det kommer til tema eller figurskildringer, men serien er underholdende nok, og muskelmann Johnson gjør en god figur. 

Så skikkelig at han nesten er kjedelig 

Amerikanske fotballspillere er kjent for å la penga flyte, og Ballers har derfor en god dose glitter og glam, og en haug med pene damer selvfølgelig. 

Dwayne Johnsons rollefigur Spencer Strasmore har avsluttet sin karriere som fotballstjerne og jobber isteden som finansrådgiver. 
Ikke en åpenbar overgang kanskje, men erfaringene fra stjernelivet gjør ham kapabel til å gi råd til de nye fotballstjernene, som kaster om seg med penger uten en tanke om å spare til livet etter fotballkarrieren. 

Etter de fire første episodene å dømme, så er Spencer en tvers gjennom real fyr. 
Han er så skikkelig at det nesten er kjedelig. 
Han er gullgutten i vennegjengen, som bare vil alle vel. 

Utad er han vellykket, med kontroll på både liv og helse, men han har selvfølgelig sitt å stri med han også. 
Det knaskes piller over en lav sko, og av og til tyter et undertrykket sinne over tilværelsen frem. 

Sjarmerende type 

Dwayne Johnson klarer seg fint i det som er en av hans mest seriøse roller. 
Han har en sjarme som virkelig kommer gjennom TV-ruta, og som umiddelbart fikk meg til å like rollefiguren. 

Ballers er en dramakomedie, og Johnson navigerer fint mellom de lette, morsomme scenene, og de mer alvorlige der vi får se hvilke kvaler Spencer sliter med. 

Robb Corddry, kjent fra filmer som Harold & Kumar Escape from Guantanamo Bay og Hot Tub Time Machine, er seriens komiske alibi. 
Og han gjør seg fint i rollen som Spencers overivrige og småegoistiske sjef. 

Trygg, men underholdende 

Ballers har mange likheter med HBOs Entourage, det handler om stjerneliv, men også baksiden av medaljen, og intrigene i kompisgjengen står sentralt. 

Serieskaper Stephen Levinson var produsent for Entourage, og skrev til og med manus til et par episoder, så han har nok hentet inspirasjon derfra. 
Men Doug Ellin, skaperen av Entourage, har nok en litt kvassere penn enn Levinson. 

For selv om Ballers også har en god dose sex og dop, er den overraskende trygg og lite utfordrende. 
Serien bringer lite nytt til bordet, men alt trenger ikke å være nytt for å være underholdende. 

For det er Ballers absolutt. 
Dette er lett, enkel underholdnig, som antageligvis passer ekstra godt for deg som liker amerikansk fotball. 

«Ballers ser du på HBO Nordic og C More på mandager. 
",1
"Secrets and Lies S01 E01 - E02
Overspilt forstadsmareritt. 

Secrets and Lies setter spaden i den amerikanske forstadsjorda, og prøver å vise oss hvor mye løgn, bedrag og fatale hendelser som foregår under den velfriserte fasaden. 

Dessverre blir serien en forutsigbar og overspilt dramakrim, hvor spesielt Juliette Lewis leverer en ufrivillig komisk versjon av «stirrende etterforsker». 

Anklaget for drapet på nabogutten 

Under en morgenjoggetur finner familiemannen Ben Crawford (Ryan Phillippe) liket av nabogutten langs en skogssti. 
Han prøver på gjenoppliving og varsler politiet. 
Men hans status som god hjelper utfordres kraftig da etterforsker Andrea Cornell (Juliette Lewis) setter Crawford på toppen av mistenktlisten. 

Det fører til et enormt press på Crawford, hans kone og to døtre. 
Politiet stikker stadig innom med nye spørsmål, naboene trekker seg mer og mer unna og media beleirer eneboligen fra morgen til kveld. 

Det hele fortelles med Ben Crawford som utgangspunkt. 
Serien fokuserer mer på «er han skyldig» enn «hvem er morderen». 
Og viser oss hvordan nabolagets hemmeligheter presses fram under trykket av politiets etterforskning og medias stadige snoking. 

Se min grimase 

Juliette Lewis er et veldig dårlig valg som etterforsker Andrea Cornell. 
Hun setter opp en stram grimase, stirrende med sammenbitte tenner, og tviholder på den i samtlige scener. 

Det er også et problem at Lewis virker så fornøyd med noen av replikkene sine, at hun får et selvtilfreds skinn i ansiktet når hun avleverer dem. 
Figuren oppleves parodisk uten at serien hverken kler den komiske dimensjonen. 

Aller verst er det at det må komme inn en advokat å forklare oss at Cornell faktisk er en superdyktig etterforsker. 
Synd at manus, eller Juliette selv, ikke evner å vise oss at hun er smart. 

Ryan Phillippe er også en liten lidelse å se på. 
Han klarer ikke å bryte ut av «jeg er så grepet av disse begivenhetene»-uttrykket sitt. 

Han spiller kjærlig familiefar når han er i samme rom som døtrene, veltrent actionpappa når han må løpe eller slå til noen, og han skrur ansiktsmasken sin til trist og litt selvklandrende når han tenker på den stakkars nabogutten. 

Det er lite utvikling og samsvar mellom disse uttrykkene. 
Og etter to episoder framstår ikke Ben Crawford som en helhetlig og troverdig figur. 

Det gjør også at det spennende grepet med å følge historien fra den mistenktes perspektiv ikke griper så godt. 

Klarer ikke å bruke forstaden 

Serien klarer heller ikke å få noe særlig ut av sine omgivelser i de to første episodene. 
Naboene blir aldri mer enn leverandører av olme blikk, og forstaden blir bare en steril kulisse. 
Serien foregår i forstaden, men forstaden foregår ikke i serien. 
Secrets and Lies fronter dermed den samme fasaden som den tilsynelatende ønsker å utfordre. 

Heller ikke presseoppbudet som camper utenfor huset får noen annen rolle enn å være støy som plager familien. 
Her er det ingen gode replikkvekslinger eller bånd mellom nabolag og media. 
Dette til tross for at det er TV-apparatet som kommer med flere viktige avsløringer. 

Seriens sterkeste kort er drapsgåten, som er både grusom og mystisk. 
Og med et helt nabolag av mulige skurker, er det alltid litt spennende å samle spor og gjette hvem som er morderen. 

Den øvelsen redder ikke serien fra å levere dårlig håndverk på manus- og skuespillersiden. 
Men hvis du liker lett dramakrim befolket med overtydelige figurer som byr på sladdervennlige løgner og hemmeligheter, så er dette en tålelig grei drapsgåte å følge på lyse sommerkvelder. 

Det finnes likevel mye bedre alternativer til de ulike bestanddelene som utgjør Secrets and Lies: 

Vil du se om Ryan Phillippe er skyldig eller uskyldig – se heller filmen The Lincoln Lawyer. 

Vil du se mer gripende krim om barn som blir drept og dumpet i turterreng – se heller krimserien Bosch eller Gene Hackman og Morgan Freeman i filmen Under Suspicion 

Vil du se forstadslivets hemmelige sider i all sin ubehagelighet — se heller Happiness eller American Beauty. 

Secrets and Lies er basert på en australsk originalserie med samme navn. 
Den har jeg ikke sett, men hvis du liker sjangeren, kan det være at originalen byr på bedre underholdning. 

Secrets and Lies har premiere på TVNorge tirsdag 23. juni kl. 22.30. 
",0
"Fresh off the Boat S01 E01
Energisk kulturkrasjkomedie med snert i replikkene. 

Fresh off the Boat er 20 minutter tidvis hvass og treffende feelgoodhumor om en taiwansk-amerikansk familie som flytter til et stakittgjerdelystig nabolag i Orlando, Florida i 1995. 

Løst basert på Eddie Huangs selvbiografi med samme navn, er dette en serie som sparker lekent i fordommer mot både østasiatisk kultur i USA, det blendahvite forstadsliv og 90-tallets streetorienterte outsiderstil. 

Den har en porsjon flate vitser av typen «bygd for bokslatter», men byr også på flere innertiere av velplassert og lattervekkende samfunnsanalyse – pluss en av de morsomste og friskeste figurene jeg har sett i 2015. 

Kul kulturkrasj 

Vår hovedperson er 11 år gamle Eddie Huang. 
Sønn av Louis (Randall Park) og Jessica (Constance Wu) Huang. 
De har levd et godt familieliv i Washington DCs Chinatown sammen med sine tre barn. 
Men Lois vil mer enn å jobbe for sin svigerbrors møbelforretning, og flytter familien til Orlando, Florida for å satse alt på den amerikanske drømmen og sin Cowboy-restaurant. 

Det blir en markant overgang for familien. 
Eddie sliter med å bli akseptert på sin nye skole, Louis sliter med å trekke kunder til sin gimmickfylte spiseplass og Jessica sliter med å skjønne hvordan hun skal forholde seg til kaklende nabofruer som går turer sammen på rollerblades. 

The loudest one seem to be their queen. 
Jessica Huang i møte med nabolagets venninnegjeng 

Vitsene hagler tett og det legges opp til mange små handlingstråder i seriens første episode. 
Selv om eldstesønn Eddie har fortellerstemmen, klarer serien å skape identifikasjon med stort sett hele familien. 

Det som virker å være gjennomgangstonen i flere av småplottene, er Huangfamiliens kamp for å tilpasse seg Orlando. 
Både for å bli akseptert sosialt og for å trekke hvite middelklassekunder inn i deres nye cowboyrestaurant. 
Samtidig som de de kjemper for sin integritet og sine kulturelle hjørnesteiner i møtet med en generisk forstadskultur. 

En forstadskultur som i sin frykt for ukjent annerledeshet søker å vanne ut all motkultur til den går i flukt med plenkanter og stakittgjerder. 

Ikke slit ut 90-tallsreferansene 

Jeg er en av dem som løper litt for ivrig til dansegulvet når Ol' Dirty Bastard med Shimmy Shimmy Ya dundrer på anlegget. 
Og jeg gliser fra øre til øre når låten slår seg inn allerede etter tre minutter i piloten. 
Sammen med gammel Snoop Dogg, Nas og Air Jordans byr serien på et hav av referanser til 90-tallets hip hop helter. 

Problemet er at det blir litt mye i perioder, og når referansebruken blir for voldsom så mister den sjarm og blir anstrengt og ukul. 

Den balansen må Fresh off the Boat passe på. 
Ja, det er 1995, det er outsiderhumor og det er mange flotte popkulturelle fenomener å spille på i den kombinasjonen. 
Men serien har såpass sterke kort på hånden, at den bør begrense epokereferansene til en kul birolle. 

Vi er ikke bortskjemt med lettbeinte komiserier som spiller ut det østasiatiske immigrantmiljøet i USA. 
Det gir Fresh off the Boat mange muligheter til å pløye ny mark i mainstream feelgood humorland. 

Og her er det masse å glede seg over! 
Constance Wu har allerede på 20 minutter rukket og gjøre Jessica Huang til en av 2015s kuleste komiseriefigurer. 
Velspilt, full av vidunderlige kontraster med et velutviklet bullshitfilter for forstadslivets kunstigheter. 

Men til tross for flere høydepunkt, serien har også et lag av markedstilpasset jovial humor. 
Det samme familievennlige laget som du kjenner igjen i alt fra Modern Family til Friends. 

Den typen ufarlig «minste felles multiplum»-humor kan (hvis den ikke er utrolig godt utført) fort bli tafatte greier. 
""Morsom"" Ace of Base-synging i familiebilen er aldeles ikke min tekopp, og jeg håper Fresh off the Boat tør å være seg selv fullt og helt – da kan Huang-familien bli veldig godt sommerselskap! 

Fresh off the Boat har premiere på Viasat 4 søndag 28. juni kl. 20:30. 
",1
"Between S01
Et lovende utgangspunkt ender som klisjefylt konspirasjonssuppe. 

Av og til stiller man seg veldig lagelig til for et ""hva var det jeg sa?!"". 
Og til alle som ristet oppgitt på hodet av mitt håpefulle førsteinntrykk av serien Between, dere er hjertelig velkommen til å la meg høre det nå. 

Jeg tok nemlig skammelig feil, da jeg etter første episode trodde dette kunne bli en spennende og underholdende trykkokerserie. 

Til tross for et smått spennende konspirasjonsmysterium i bunn, Between er en uforløst blanding av dårlig dialog og tåpelige tilfeldigheter framført av en gjeng overdramatiserende skuespillere. 

Alle over 21 må dø 

Between hiver oss inn i den lille byen «Perfect Lake» i det alle over 21 år plutselig begynner å falle om med blodgalle rennende fra nese og munn. 
Myndighetene roper virusutbrudd, og militæret bygger et gigantisk gjerde rundt den lille byen. 

Under streng karantene begynner byens ungdom å danne sitt eget samfunn. 
Ishockeylaget patruljerer gatene med rifler, de doplangende bondeguttene lurer rundt i skogholtene og prestens datter samler de minste barna i et provisorisk barnehjem. 

Det blir stadige konfrontasjoner om makten i det nye isolerte samfunnet. 
Og med tenåringsgraviditet, et uventet selvmord og sms-basert utroskap, er det rikelig med gamle hemmeligheter som virvles til overflaten. 

Det jobbes også med å løse det store virusmysteriet, og skolens naturfagsekspert Adam (Jesse Carere) er på sporet av en stor konspirasjon. 

Ingen spenning, ingen sjarm 

Hovedproblemet til Between er at serien aldri klarer å skape driv og spenning ut av premisset sitt. 

Et dødelig virus, en militær trussel og masse tenåringsintriger er egentlig rikelig med drivstoff til underholdning. 
Men uten retning, står bare Between og spinner på stedet hvil i seks episoder og skufler opp sjangerklisjeer og dårlig motiverte konflikter. 

De unge innbyggerne i «Perfect Lake» er karikerte og forutsigbare pappfigurer som overforklarer alle følelsene sine med platt dialog. 

Det flaueste grepet er bruken av drømmende voice over, som lar oss høre hva tenåringene tenker når de har det vanskelig. 
Aller verst er det når byens rike hockeystjerne (Justin Kelly) jogger i sakte film mens vi hører hans indre sjeleliv på lydsiden. 
Det grepet er så cheesy og så overtydelig at det er lattervekkende dårlig å se på. 

Det er også tydelig at skuespillerne ikke leverer bra nok. 
Mye av skylden skal nok dårlig dialog og et ufokusert manus ha, men det er flere øyeblikk hvor framførelsen blir så mekanisk at jeg rives ut av fiksjonsuniverset. 

Jeg håpet etter første episode at serieskaper Michael McGowan skulle klare å leke med klisjeene og erketypene og ikke bare reproduserer dem. 
Dessverre er dette bare banale figurer som ikke evner å skape en verden vi hverken trives i eller bryr oss om. 

Serien har en god første episode, og den klarer å skape litt spenning rundt hovedmysteriet i seriens siste episode, men det som kom imellom var seigt, flaut og kjedelig. 
Ikke lag en sesong til med dette. 

Hele sesong 1 av Between ligger nå ute på Netflix. 
",0
"Blå ögon S01 E01-E03
Ujevnt, men fengende om skitten svensk storpolitikk. 

Blå ögon blander en god porsjon nordisk noir inn den svenske valgkampen og byr på en serie som både utforsker skitten storpolitikk, voldelige rasister og innvandringskritiske lokalpolitikeres sosiale utfordringer. 

Her flettes familieliv i Uddevalla sammen med profesjonelle drapsmenn og intriger på justisministerens kontor. 
Serien byr på både skandinavisk samfunnsrelevans og spenning, men en litt haltende form, og en del forenklede figurer gjør at Blå ögon bare lykkes delvis som komplekst politisk krimdrama i de første tre episodene. 

*En liten spoileradvarsel, anmeldelsen inneholder enkelte handlingselementer fra de tre første episodene. 
* 

Pølser og politikk 

Det er ikke et lystig syn som møter oss når vi blir med bak fasaden i den svenske valgkampen. 
Det er skumle hemmeligheter og skitne triks på gang på Rosenbad. 

Stabssjefen til justisministeren deltar på lyssky møter og forsvinner plutselig sporløst, men det tar ikke lang tid før minister Gunnar Elvestad (Sven Nordin) og den ferske stabssjefvikaren Elin Hammar (Louise Peterhoff) aner at det er ugler i valgmosen. 

Justisministeren får også trøbbel fra en gruppe ekstreme rasister som operer under navnet ""Veritas"". 
De dreper pedofile, sprenger bomber og planlegger å redde Sverige fra det ""jødiske slaveriet"". 

Den kommende regjeringsmakten kan også avgjøres av hvordan det går med det fiktive og temmelig innvandrerfiendtlige Trygghetspartiet. 
Vi følger flere av partiets ledere på valgkampanjetur i campignvogn, og vi blir kjent med en av deres samvittighetsfulle lokalledere i Uddevalla, Annika Nilsson (Anna Bjelkerud). 

Annika og hennes to barn møter rikelig med motbør i lokalsamfunnet i det mor forbereder en viktig tale på torget. 
Motbør som innebærer rasismeanklager, steiner gjennom vinduet og bæsj i postkassen. 

Dette er tre ganske adskilte historier i starten, men det opprettes etter hvert flere knutepunkt som ser ut til å føre våre hovedpersoner inn i samme handlingstråd. 

Kompleks handling, men enkle typer 

Blå ögon ønsker både å servere oss en spennende politisk krim, samtidig som den tar opp vesentlige samfunnsproblemer og politiske utfordringer knyttet til fremmedfrykt i det moderne Skandinavia. 
Den miksen sitter dårlig i starten, og selv om persongalleriet overlapper, oppleves Blå ögon nesten som to ulike serier i de tre første episodene. 

Det er prisverdig å forsøke å vise fram et komplekst og brutalt bilde av hvordan ekstremismen vokser fram i Skandinavia, og hvordan synet på innvandring polariserer hverdagsprat og lokalpolitikk. 
Men med nesten karikerte figurer, og ganske forutsigbar handling, klarer ikke serien å spenne opp de konfliktene som et engasjerende og troverdig bakteppe for en politisk konspirasjonsthriller. 

Det er ingen spøk når man må be om unnskyldning fordi man er svensk.Olle Nordlöf, Trygghetspartiet 

Både blant de blåøyde ekstremistene i ""Veritas"" og folkene rundt familien Nilsson i Uddevalla, har serieskaperne konstruert overtydelige typer som fyller veldig klare funksjoner i historien, men som ikke klarer å gripe oss som mennesker. 

Her møter vi den skamfulle sønnen, den voldelige ekstypen, den kaldblodige ekstremisten og den samvittighetsløse partipisken, alle med et par scener der de virkelig får demonstrere sine stereotypiske trekk. 

I Uddevalla er også tempoet tregt og omstendelig uten at det tilføres hverken stemning eller flere nyanser til tematikken. 
Da blir det litt kjedelig å være i småbyen til tider. 

Spennende på justisministerens kontor 

Da er det mye bedre i den politiske sfæren. 
Her fungerer serien som drivende og stemningsfull politisk thriller, med et gråkaldt regjeringsbygg og et fengende figurgalleri. 
Her har man samvittighetsfulle politikere og sleske karriererotter side om side. 
Og det er tidvis frydefullt å se hvordan en mulig konspirasjon på justministerens kontor skaper uvanlige allianser i jakten på sannheten. 

Sven Nordin og Louise Peterhoff er begge gode som henholdsvis minister og stabssjef, men favoritten så langt er Daniel Larsson som den vemmelige og slue Ludwig Biehlers. 

Når det gjelder formen, er serien tidvis veldig enkel og tradisjonell i sin oppbygging. 
Et typisk eksempel er at scenen starter med en person alene i et rom, den personen hører gjerne på musikk, så kommer en ny person inn i rommet og praten begynner. 
Grepet er effektivt nok, men blir fort slitt. 

Blå ögon er fin å se på. 
Estetisk ligger serien stort sett opp mot de visuelle markører som kjennetegner nordisk noir. 
Her er det stilisering av de nordiske lysforhold, gråduse eller mørke arbeidslandskap, flott natur og kjølige bilder av ikoniske landemerker. 
Vignetten låner riktignok drygt mye fra House of Cards-vignetten, men det får gå på ""homage""-kontoen. 

Til tross for noen formessige irritasjonsmomenter og litt for lettvint behandling av deler av figurgalleriet, er det mye som fenger i Blå ögon. 

Valgkampen, forsvinningen og en mulig politisk konspirasjon gjør at jeg er nysgjerrig på hva som skjer videre, og ikke minst på hvor viktig seriens tittel er for de ulike politikerne vi møter i regjeringsbygget! 
Så for de som liker svensk politisk krim lover dette til å være godkjent sjangerselskap på sene sommersøndager. 

Blå ögon har premiere på TV2 søndag 19. juli kl 21:45 
",1
"Wet Hot American Summer:First Day of Camp E01-06 

40-åringer som spiller 16-åringer? 
Det er veldig gøy. 

I kultklassikeren Wet Hot American Summer fra 2001, møtte vi skuespillere som Bradley Cooper, Amy Phoeler, Elizabeth Banks, Christopher Meloni, Janeane Garofalo og Paul Rudd, før de ble stjernene de er i dag. 

Filmen handler om en gjeng tenåringer og deres siste dag på leirskole, sommeren 1981. 
At skuespillerne var altfor gamle til å spille sine seksten år gamle rollefigurer var stor humor da filmen kom for fjorten år siden. 
Flere av filmens ferske skuespillere endte opp med å bli store stjerner, og når filmskaperne Davin Wain og Michael Showalter besøker Camp Firewood igjen i den nye serien Wet Hot American Summer: 
First Day of Camp, møtes de alle igjen. 

Aldersspennet mellom skuespillerne og rollefigurene er nå blitt så stort at det blir absurd. 
Og det er akkurat det humoren i Wet Hot American Summer: 
First Day of Camp er. 

Her blir du servert satire og metahumor som er så overdreven og dårlig at det blir morsomt. 
Alle vitsene dras akkurat litt for langt hver gang – og det er kjempegøy. 

Se filmen først 

Der filmen tok oss med til den siste dagen av leirskolen, blir vi nå altså tatt med til den første. 
Serien forteller dermed historien om hvordan kjæresteparene fra filmen ble sammen, hvordan den hardbarka krigsveteranen Gene ble kokk, og ikke minst om hvor den snakkende hermetikkboksen kom fra… 

Ja, du bør ha sett filmen før du går i gang med Wet Hot American Summer: 
First Day of Camp. 

Ifølge serieskaper David Wain er serien skrevet med et håp om at den også vil appellere til de som ikke har sett Wet Hot American Summer, men jeg mener derimot du bør ha filmen relativt friskt i minne for å få skikkelig utbytte av humoren og alle referansene. 

Liker du den gamle kultklassikeren kommer du imidlertid til å elske First Day of Camp også, for serien lener seg tungt på humoren fra filmen. 

Ler meg ihjel 

Litt for tungt, vil jeg kanskje si. 
I 2001 var satiren og den absurde metahumoren i Wet Hot American Summer noe frisk og annerledes, men siden den gang har denne typen humor blitt allemannseie. 

Hadde de vært like kreative som de var den gangen, kunne Wain og Showalter tatt det hele til et nytt nivå istedenfor å resirkulere gamle vitser. 

Når det er sagt, så fungerer humoren fortsatt som ei kule. 
Jeg ler meg ihjel av Paul Rudds overspilte rasshølkjekkas, jeg fryder meg av Christopher Melonis småsprø militærkokk, og jeg fniser fornøyd hver gang en av de godt voksne skuespillerne insisterende informerer om at: 
«jeg er jo bare seksten år». 

Humoren i Wet Hot American Summer: 
First Day of Camp er av den typen du enten elsker, eller hater. 
Dette kan nok bli for tullete for noen, men hvis du liker overdreven og absurd humor bør du få med deg denne serien – bare husk å se filmen først! 

Anmeldelsen er basert på seks av åtte episoder. 
",1
"Show Me a Hero S01 E01-04
Et engasjerende politisk drama om rasisme og klasseskille. 

«Show me a hero, and I’ll write you a tragedy». 
F. Scott Fitzgeralds velkjente sitat er utgangspunktet for tittelen på HBOs nye miniserie «Show Me A Hero». 

Dette er et politisk drama som tar oss med til byen Yonkers i delstaten New York på 80-tallet, da store deler av den hvite middelklassen gjorde opprør fordi myndighetene ville bygge sosialboliger i Øst-Yonkers – «den hvite delen av byen». 

Serien er basert på New York Times skribenten Lisa Belkins bok med samme navn, om spenningene rundt planene for å oppheve segregeringen i byen fra 1987 til 1994. 
Med manusforfatteren David Simon (The Wire, Treme, Generation Kill) i spissen, har dette blitt en saktegående og dialogtung, men likevel intens miniserie om hva fremmedfrykt kan gjøre med et samfunn. 

Hvitt opprør 

Undertegnede har sett fire av seriens seks episoder. 
Den unge politikeren Nick Wasicsko (Oscar Isaac), kastes ut på dypt vann når han i en alder av 28 år blir valgt til ordfører av Yonkers, samtidig som byen strever med en skikkelig politisk knute. 

Yonkers er blitt pålagt å oppheve skillet mellom byens svarte og hvite befolkning ved å bygge sosialboliger i middelklassestrøk, en avgjørelse som er mildt sagt upopulær blant byens hvite velgere. 

Wasicsko lover derfor å kjempe mot vedtaket, men får store problemer med velgerne når det viser seg umulig å stoppe det. 

Velskreven dialog 

Serier med lange dialogdrevne scener har blitt manusforfatter David Simons varemerke, og Show Me a Hero føyer seg inn i rekken. 

Simon bruker mye tid på å gjengi de mange møtene og diskusjonene politikerne har på bakrommet. 
Det kunne fort ha blitt kjedelig, men det velskrevne manuset holder på oppmerksomheten. 

Det politiske spillet er ekstra engasjerende siden serien er basert på virkelige hendelser. 
«Politikk handler om popularitet», sier Wasicsko, og det er ekstremt interessant å se hvor langt politikerne i byen var villige til å gå for å holde på denne populariteten, selv om det gikk på bekostning av byens ve og vel. 

Selv om Show Me a 
Hero er en saktegående serie strekker handlingen seg over syv år i løpet av seks episoder. 
Det er fordi vi stadig hopper i tid til historiens viktigste hendelser. 
Noen ganger er tidshoppene litt forvirrende, slik at jeg bruker litt tid før jeg forstår hvor lang tid som er gått fra en scene til den neste. 

Dagsaktuelle temaer 

Rasisme, fremmedfrykt og segregering hører ikke bare 80- og 90-tallet til, dette er fortsatt problemer i samfunnet i dag. 
Derfor er temaene som tas opp i Show Me a Hero like aktuelle nå som de var da handlingen utspiller seg, og det gir serien ekstra dybde. 

Simon kunne fort ha malt et svart-hvitt-bilde av tankegangen bak den opprørte middelklassen, men han gir oss et innblikk i begge sider av saken. 

Vi besøker ikke bare den fattige alenemora i ghettoen, som sliter med å brødfø barna sine, men også den hvite middelklassekona som virkelig tror at nabolaget hennes kommer til å bli ødelagt hvis nevnte alenemor flytter dit. 

Strålende skuespill 

Seriens rolleliste er spekka med kjente navn, som blant andre Alfred Molina, Winona Ryder, James Belushi, Jon Bernthal og ikke minst fabelaktige Catherine Keener. 

Alle gjør gode prestasjoner i sine respektive roller, men det er Oscar Isaac som imponerer mest som Nick Wasicsko. 

Han formidler Wasiscos ærgjerrighet i politikken på en strålende måte, men får også frem hvor tungt det kan være når det blåser hardt på toppen. 

«Show Me a Hero» slippes hos HBO Nordic, to episoder av gangen, fra 17. august. 
",1
"Aquarius S01 E01 - E02
En lovende jaktstart på den onde hippien Charles Manson. 

Aquarius har rikelig med ingredienser til en suksessoppskrift. 

Serien har jakten på en av USAs mest beryktede kriminelle, den spiller hardt på en brytningstid da hippiekultur, borgerrettigheter og opprør sto på agendaen, David Duchovny er en kul fyr å ha i førersetet og Aquarius har fått frikort i platesjappa for å velge og vrake i 60-tallsmusikken. 

Da er det ganske synd at serien skusler bort mye av dette utgangspunktet. 
Serien prøver nemlig å være litt av alt for så mange som mulig, og dermed er den bare tidvis glimrende. 

I seriens to første episoder gjør serien god bruk av den karismatiske Charles Manson og spenner opp en kul tidskoloritt. 
Men dessverre så er Aquarius også delvis en episodebasert politiserie, hvor Duchovny og co. skal løse tidstypiske forbrytelser mens de venter på nye spor i Manson-saken. 

Det ødelegger rytmen i jakten på Manson, og Aquarius er på sitt verste en litt kleint pedagogisk historietimekrim fra Los Angeles. 

(En liten sjekk på episodelisten viser at Aquarius sitt procedural-element ser ut til å fortsette utover sesongen). 

En ung og intens Manson 

Serien er en jakt løst basert på virkelige hendelser. 
Det gjelder også seriens behandling av Charles Manson, som ble lederen for Manson Familien, en sektlignende gjeng som sto bak flere drap på tampen av 60-tallet. 

I Aquarius møter vi Manson i 1967. 
Han har sonet en del, men er nå fri og har slått seg opp som en mystisk åndelig leder og strebende musiker i California. 

Han lever aldeles på kant med loven, og bruker store husfester til å rekrutterer unge jenter som blir med i Mansons lille gjeng. 

Men da han lurer med seg unge Emma (Emma Dumont) hjem til Manson-gården, kan han ha signert sin egen arrestasjonsordre. 

Emmas mor er nemlig ekskjæresten til den hardkokte politietterforskeren Sam Hodiak (David Duchovny), og sammen med den rufsete partneren Brian Shafe (Grey Damon) starter han jakten på den forførende skurken. 

En slags hippienes Darth Vader 

Allerede i løpet av seriens første minutter har Charles Manson beskrevet LAs tettpakkede motorveier som en elektrisk slange som vil fortære oss. 

Denne lett Jim Morrison-aktige poesien kler serien. 
Og frontet av Gethin Anthonys intense spillestil, blir Manson-mytologien et spennende utgangspunkt for en annerledes og mørkere tolkning av de alternative strømningene som fløt gjennom hippiekulturen. 

Manson har latt håret gro og er ivrig på kassegitaren. 
Han praktiserer også en form for fri kjærlighet. 
Men hans versjon har en stygg underside. 
Når han ikke får det han vil ha, så tyr han til tvang og kniv. 

Musikken er tidvis glimrende, med et par skjulte soulskatter som sendte meg inn i begeistret søking på nettet etter artist og låttittel. 

Dessverre er det også en del slitt musikkbruk også. 
Det mest kjente fra Jefferson Airplane og The Monkees blir nesten som reklamejingler å regne i denne sammenhengen, og bruken av disse signaturlåtene er med på å vanne ut seriens ellers friske mytologi. 

To biter som ikke helt passer sammen 

I Aquarius er det jakten på Charles Manson som er indrefileten i historien. 
Det er den jeg vil se, det er den som river meg med. 
Og da blir det forstyrrende at vi skal følge med mens våre etterforskervenner løser andre forbrytelser underveis. 

Det er ikke nødvendigvis en dårlig ide å lage en krimserie, lagt til 60-tallet, som tar for seg politiets møte med datidens motkulturer. 
Jeg har også full forståelse for at en ikke fanger Charles Manson på noen timer med tv. 
Men det er en dårlig løsning å fylle opp jaktpausene med en forutsigbar minikrim. 

Det ser ut til at serieskaper John McNamara vil bruke tiden utenom Manson-jakten på at Duchovny og partneren skal bli bedre kjent med hverandre, utvikle litt kjemi og lære av hverandres stereotypiske trekk. 

Det er mulig det er en plan som skal gi avkastning lenger ute i historien, men etter to episoder oppleves seriens sprikende fokus litt som å prøve og blande olje og vann. 

Heldigvis er Duchovny såpass kul, og Manson såpass fascinerende gal at jeg fremdeles har tro på at Aquarius kan være severdig selskap på sensommeren. 

Aquarius har premiere på C More series den 21. august. 
Serien legges også ut på kanalens strømmetjeneste. 
Det er den usensurerte versjonen av Aquarius som vises i Norge. 
",1
"Fear the Walking Dead S01 E01-02
En spennende start på zombieapokalypsen. 

I oktober er det igjen duket for en ny sesong av AMCs zombiedrama The Walking Dead, men før den tid skal vi ta turen tilbake til starten. 

I spinoffserien Fear the Walking Dead får vi vite hva som skjedde i tiden før verden gikk under – noe fans av Robert Kirkmans univers, inkludert meg selv, har hatt lyst til å se lenge. 

De to første episodene av serien legger opp til en interessant start på zombieapokalypsen, og det er spennende, men jeg blir ikke like revet med av denne som jeg ble av originalen. 

Starten på sivilisasjonens undergang 

Handlingen foregår i LA, som opplever et stadig økende sykefravær på grunn av en aggressiv form for influensa. 
Samtidig går det rykter om merkelige hendelser, der syke folk har angrepet andre. 

Vi følger Madison Clark (Kim Dickens), hennes mann og to barn, og ser hvordan de opplever det som er starten på sivilisasjonens undergang. 

Sønnen Nick (Frank Dillane) er et dopvrak, som får seg en hard oppvåkning når narkoreiret hans blir til en zombiecamp. 
Nick er usikker på om det som skjer er ekte eller et resultat av rusen, og det gir den første episoden en interessant vri. 

Frank Dillane, som spiller Nick, minner meg forøvrig veldig om en ung Johnny Depp i måten han spiller på, og fungerer bra som livredd dophue. 

Irriterende mor 

Cliff Curtis (Training Day, Die Hard 4.0), er også god i rollen som stefaren, som prøver å få Madisons barn til å godta ham, og sin egen sønn til å slutte å være sint på ham. 
Alycia Debnam-Carey, sist sett i science fiction-serien The 100, er helt ok som den skoleflinke, men vrange dattera til Madison, mens mor i huset er ikke like god. 

Kim Dickens (House of Cards, Sons of Anarchy) gjør en grei prestasjon, men jeg forstår meg ikke helt på Madison som rollefigur. 

I løpet av de første to episodene tar hun en del valg som ikke virker troverdige, og jeg blir sittende å irritere meg over henne, istedenfor å føle sympati for en mor som forsøker å ta vare på barna sine i det verden går under. 

Madison er med andre ord milevis unna Walking Deads Rick Grimes (Andrew Lincoln) som, selv i sine aller galeste øyeblikk, virker troverdig. 

God ventemat 

De første episodene av Fear the Walking Dead er spennende, og det virker som om serien har tenkt til å bruke god tid på selve utbruddet, noe jeg liker. 

Dessverre legger serieskaperne litt for mye vekt på at publikum vet hva som skal skje, og bruker dette som billig skremsekstaktikk litt for mange ganger. 

Er det en zombie som kommer der? 
Har han blitt til et kjøttetende monster? 
Kommer han til å dø nå?! 
Ånei, det var ingenting, nei… 
Det er for mange falske dramatiske situasjoner enn det de første episodene har godt av. 

Fear the Walking 
Dead er likevel en bra start på zombieapokalypsen, og fungerer fint som ventemat før Rick Grimes dukker opp på skjermen igjen i oktober. 
Serien står seg dessuten godt på egne bein også, så du trenger ikke å ha sett The Walking Dead for å bli underholdt. 

«Fear the Walking Dead» ser du i HBO Nordic på mandager. 
",1
"Blunt Talk S01 E01-E02
Dop, sex og Patrick Stewart. 

Som den skamløse, narkotikanytende og veltalende programlederen Walter Blunt, får Patrick Stewart kombinert sitt betydelige komiske talent, med sin evne til å male frem fascinerende og behagelige lederskikkelser på skjermen. 

Mannen som har ledet X-Men fra rullestolen, styrt USS Enterprise gjennom utallige konflikter og levert rikelig med Shakespeare-roller fra teaterscenen, gjør god bruk av sin sjarm og replikktiming i denne situasjonskomiske satiren over stormannsgale mediemenns selvbilde. 

Etter to halvtimesepisoder sitter ikke alle vitsene like godt, og en del av rollegalleriet blir vel anonyme, men det er nok kjemi og kreativ energi på gang til å holde meg meget interessert i fortsettelsen. 

Mat for skandalepressen 

Walter Blunt har alt. 
Et gigantisk hus, sitt eget nyhetsshow på TV, fire ekskoner og egen personlig tjenestemann. 
Likevel har han det ikke så bra om dagen. 

Delvis fordi han starter serien med å bli arrestert, foran sladrepressens kamera, hvor han stupfull og aggressiv prøver å holde politiet unna mens hans transseksuelle eskortepike kan flykte fra lovens lange arm. 

Men aller mest fordi selvbildet er i oppløsning. 
Han lykkes ikke like godt med å være en sjåvinistisk dekadent villbass lengre. 

Denne absurde og malplasserte selvmedlidenheten skaper mye av komikken i Blunt Talk. 
En serie som låner mye fra animasjonsserier som Family Guy og American Dad, både i sin grove situasjonskomikk og i sine usannsynlige figurer. 

Her er også skaperen av de to seriene, Seth MacFarlane, med som produsent. 
Og Patrick Stewart kanaliserer mye av sin indre Avery Bullock, den livsnytende og skamløse CIA-sjefen han spiller i nettopp American Dad, inn i rollen som Walter Blunt. 

Masse vitser, ujevn kvalitet 

Som motsats til den lett pubertale humoren, briljerer Stewart med finstemte anekdoter og en herlig erkebritisk referansepalett. 
Dialogen er tidvis en nytelse å følge. 

Dette spennet gir rike kontraster, med høytlesing fra Terence Hanbury og tedrikking på den ene siden, og hasjsjokolade og gangster rap på den andre. 

Det gir også god rom for rikelig med god satire rettet mot velstående menn og medias tvilsomme moral. 
Dette er en verden hvor prinsipper kan kjøpes, rulleblad kan vaskes rene med dollarsedler og offentlige synder kan være all right valuta det også! 

Humoren er likevel for sprikende i både stil og kvalitet i Blunt Talk. 
Det er merkbart at en del av skytset ikke er motivert av noe særlig annet en å være politisk ukorrekt. 
Tullereferanser til Oliver Twist og ""se så stor penis han har"" gjør også at det lugger litt mellom de mer treffende poengene. 

Jeg savner en sterkere tilstedeværelse fra figurene rundt Walter Blunt. 
Det øvrige rollegalleriet har ingen ting på gang utenom Blunts problemer. 
Med morsomme folk som Dolly Wells og Mary Holland foran kamera, så er det litt dårlig gjort å ikke skrive bedre bifigurer. 

Serieskaper Jonathan Ames viste med Bored to Death at han har godt grep om komikk skrudd til med særpreg og friske figurer. 

Og ved å la Patrick Stewart få utfolde seg, tilsynelatende ganske fritt, så er det gode tilløp til at Blunt Talk kan vokse seg til noe vakkert og eget. 

Men da må serien frigjøre seg fra sine animerte inspirasjonskilder, og gi resten av rollegalleriet mer enn Stewarts nedfallsfrukt å spille på. 

Blunt Talk har premiere på Viaplay den 23. august. 
",1
"The Spoils Before Dying
Absurd og gøyal jazznoir! 

The Spoils Before Dying er den andre installasjonen i en antologiserie laget av Matt Piedmont og Andrew Steele (den første heter The Spoils of Babylon. 
De to har lenge jobba med Saturday Night Live og Funny or Die – og da vet du kanskje hva du kan forvente av The Spoils Before Dying. 

Parodihumor på sitt beste, der ting alltid dras akkurat litt for langt, er det blant andre Will Ferrell, Kristen Wiig og Haley «I see dead people» 
Osment byr på i denne lattervekkende miniserien på seks episoder. 

En serie i serien 

The Spoils Before Dying er en parodi på gamle detektivfilmer og film noir-sjangeren, og og opererer med et dobbelt fiksjonsunivers. 

Will Ferrell spiller den eksentriske forfatteren Eric Jonrosh, som i starten av hver episode presenterer oss for «never before seen material», nemlig filmatiseringen av hans banebrytende roman The Spoils Before Dying. 

I Jonrosh sin filmserie møter vi deretter jazzmusikeren Rock Banyon, spilt av Michael Kenneth Williams, best kjent som Omar i The Wire. 

Når Rock Banyon våkner etter en heftig pillerus med et sort hull i hukommelsen, har hans tidligere elskerinne, sangerinnen Fresno Foxglove, blitt drept sammen med vitenskapsmannen Wilbur Stygamian. 
Rock anklages for mordet og får deretter tre dager av politiet til å renvaske seg selv, og blir dermed en privatdetektiv med et veldig privat oppdrag. 

Herfra blir det mord og mysterier med en tvist av nazikunst og kampen for de homofiles rettigheter – en herlig miks med andre ord. 

Jazzete lydspor 

I ekte film noir-stil har Michael Kenneth Williams lagt fortellerstemme på den fiktive filmen, og siden dette er gamle filmruller hentet fra arkivet, er serien full av skavanker som feilklipp, dobbelteksponeringer (både der det er meningen og ikke meningen), og steder der deler av filmen rett og slett er borte. 

Selv om mordet står sentralt er det jazz The Spoils Before Dying egentlig handler om. 
Jazzen lever sitt eget liv, og du kan nesten ikke dø så lenge jazzmusikken lever i deg, er budskapet i Jonroshs verk. 

Seriens lydspor er dermed sterkt tilstedeværende hele tiden, og Maya Rudolph, som spiller Fresno Foxglove, og Kristen Wiig, som spiller Rocks nye elskerinne Delores DeWinter, fremfører et par artige jazzlåter. 
Gi ut låta «Booze and Pills» på plate, sier jeg, så kjøper jeg den. 

Elsk eller hat 

Episodene i serien føles nesten som en eneste lang sketsj, der ting dras ut til det surrealistiske. 
Det er svært lite som egentlig henger på greip i The Spoils Before Dying, som for eksempel når Rock Banyon og Delores DeWinter reiser jorda rundt på én dag. 

Hvis du ikke liker denne overdrevne sketsjhumoren, så er The Spoils Before Dying med andre ord ikke noe for deg. 
Denne serien er enten elsk eller hat – og jeg elsker det. 

«The Spoils Before Dying» ser du hos C More Series på fredager klokka 20.00 
",1
"Narcos S01
Kruttsterkt krimdrama om den colombianske kokainbransjens blodige begynnelse. 

Narcos er en ambisiøs og vellykket serie. 

Basert på virkelige hendelser klarer serien det kunststykket å kombinere et nært personportrett av den grusomme og karismatiske narkotikabaronen Pablo Escobar (Wagner Moura), med ringvirkningene kokainsmuglingen hadde på det colombianske samfunnet, internasjonal storpolitikk og lovens lange arm. 

Serien er svært kledelig lydlagt, har noen aldeles glimrende skuespillerprestasjoner og prydes av en tidskoloritt som er både sober og kul. 

Det hele er drivende spennende og godt bygd for maratontitting! 

En intens historietime 

Narcos tar for seg hva som skjedde da kokainen for alvor kom til Miami, og hva som skjedde da amerikanske dollar flommet tilbake til Colombia. 

Narcos vinkler denne historien på den ikoniske Pablo Escobar, og følger mannen fra mellomstor tyvgodssmugler, til en av verdens rikeste menn som leder av det Medellinske kartell. 

Det er en vei fylt av lik, politiske ambisjoner, flere lik, utallige bestikkelser, ufattelig mye penger, en gryende paranoia, en del kidnappinger og veldig mye dop. 

Serien klarer på sømløst vis å flette sammen alle de trådene som fulgte Escobar. 
Han er familiemannen, den nådeløse bøddelen, den ambisiøse politikeren samtidig som han er på stadig flukt fra politi, styresmakter og amerikanske narkotikaagenter. 

Det gjør Narcos til en fascinerende historietime. 
Her myldrer det av mennesker, viktige mennesker. 
Et persongalleri som gjør at vi blir kjent med dem som produserer kokainen, dem som smugler den, dem som ser andre veien, rivaliserende kartell og dem som etterforsker forbryterne. 

Men vi mister aldri Escobar som hovedperson – han er edderkoppen som både jakter fluer og vet å gjemme seg for støvsugeren – og Narcos klarer å la alle sine finvevde handlingstråder spinne innom Escobars finstemte følebein. 

Gnistrende godt spilt 

Wagner Moura gjør en nydelig Pablo Escobar. 
Han får fram sjarmen, den intense drivkraften, det egenrådige verdisynet og den totale galskapen – alt uten at figuren mister et fnugg av troverdighet. 

Moura bærer mye av skjermtiden, og klarer å skape Escobar så karismatisk, munnrapp og kompleks at det blir uhyggelig spennende å følge narkotikabaronen. 

I Mouras versjon møter vi også en mann som med enkle selvbedrag kan rettferdiggjøre de grusomste handlinger ut fra et ""verden er imot meg""-perspektiv. 
En holdning til omgivelsene som resonnerer i flere av historiens verste diktatorer. 

Pedro Pascal er den andre som fester seg. 
Som den flørtete, rufsete og hardtslående DEA-agenten Javier Peña, er han som en liten oppmerksomhetsmagnet i det ganske så omfattende rollegalleriet som preger Narcos. 

Hans gatesmartehet og villighet til å bøye på regler og lover gir serien akkurat den kilevinken i moralkompasset som gjør det troverdig og interessant å se hva lovens voktere har av valg når de møter et monster. 

Et utpreget amerikansk perspektiv 

USA er veldig sentral i historien om Escobar og Colombias narkokartell. 
Det var USA som var markedsplassen, og det var amerikanske dollar som gjorde narkobaronene så ufattelig rike. 

USA var også sentral i jakten på kokainforbryterne, både med narkotikapoliti og annet etterretningsarbeid. 

Jeg liker godt å følge jakten på Escobar fra de amerikanske agentenes vinkel. 
Det er et perspektiv som gir Hollywoodsk gjennkjennelighet, og det er et underholdende grep å høre Steve Murphys sløye og lett humoristiske fortellerstemme på lydsporet. 

Men det er også et grep som gir Narcos en liten smak av såpe når det gjelder USAs helterolle og Colombias tilsynelatende hjelpeløshet. 

Now Pablo had someone to fear. 
Us. 
Steve Murphys fortellerstemme 

Serien tar selv opp denne problemstillingen, og vi hører både lokalt politi og politikere uttrykke at jakten på Escobar er Colombias jakt. 
Det påpekes også fra samme hold at kanskje USA skulle se mer på hvorfor akkurat amerikanske neser er kokainens endestasjon. 
Ingen dollar, ingen narkobaron osv. 

Men ordbruken og seriens tone gjør at en i de store trekk sitter igjen med et inntrykk av et gjennomkorrupt Colombia som måtte reddes av to amerikanere. 

Akkurat her ofrer serien litt av viljen til å formidle det komplekse bildet, til fordel for en enklere og tydelig dramaturgi. 

We were kicking ass, and the narcos were feeling it. 
Steve Murphys fortellerstemme 

Glimrende enkeltepisoder 

Narcos gjør det meste veldig riktig. 
Manuset er skrevet med rikelig av små høydepunkt, og veksler fint mellom spenningstopper og punchlines når episodene skal avsluttes. 
Serien blir litt offer for sin egen spenningssuksess mot slutten, men holder et jevnt høyt nivå på handlingen hele veien. 

Den første sesongen av Narcos byr på en av de beste enkeltepisodene jeg har sett på TV i år. 
Mye takket være en kombinasjon av fascinerende historiske begivenheter, og en uforglemmelig god bifigur. 

Og det skal serien ha ros for. 
Vi møter utrolig mange spennende mennesker i løpet av første sesong, men disse gode figurene tværes ikke ut til det oppbrukte. 
De er der akkurat når de skal være der, og så forsvinner de. 
Og i savnet etter disse typene, kommer gleden av å ha sett de på skjermen. 

Musikken er tidvis så fengende at jeg får lyst til å finne meg en colombiansk bruktvinylskappe for å lete fram disse skattene. 

Serien unngår også i stor grad spillefilmens typiske kokainklisjeer, her er det befriende få kjapt klipte sekvenser med dollarsedler som rulles og pulver som innhaleres til tonene av funky 70-tallsmusikk. 

Det er i skrivende stund ikke avklart om Narcos blir fornyet for en ny sesong. 
Det bør den bli. 
Dette er en av det mest ambisiøse og lærerike spenningsseriene som har kommet i kategorien ""basert på virkelige hendelser"" den siste tiden. 

Dette er en sømløs blanding av krim, samfunnsfag, naturfag, historie og drivende godt persondrama samlet på et brett. 
Jeg er sulten på mer. 

Narcos har premiere på Netflix 28. august. 
Alle 10 episodene legges ut samtidig. 

Har du begynt på Narcos? 
Har du sett alt allerede? 
Bli med å diskuter serien i kommentarfeltet. 
",1
"UnREAL S01 E01-E03
Smart, mørkt og morsomt. 

UnREAL smeller løs på realityens romantiske luftslott, og viser fram vrakgodset med en herlig blanding av kløkt, sort humor og substans. 

Serien kombinerer uanstrengt det å fortelle et lett satirisk ""bak fasaden""-skråblikk sett fra dem som lager virkelighetssåpe, med en serie som evner å skape levende rollefigurer som gir underholdningsbransjens påtagelige kynisme en mer kompleks klangbunn. 

Og så er UnREAL vel så god til å skape fengende intriger og spenning som realityshowene den plukker fra hverandre. 

Manipulasjonens mester 

UnREAL tar oss med bak kulissene til det fiktive realityprogrammet ""Everlasting"". 
I showet, som ikke er milevis unna ""The Bachelor"", følger vi produsenter, sjefer, deltagere og kamerafolk i et grelt portrett av de nådeløst kommersielle mekanismene som blomstrer i jakten på tittervennlig realitydramatikk. 

Den tidligere suksessprodusenten Rachel Goldberg (Shiri Appleby) er vår hovedperson. 
Hun kommer tilbake til en ny sesong av ""Everlasting"", etter å ha skapt skandale, med rettslig etterspill, året før. 

Rachel er smart, sårbar, sjarmerende og en mester i slu manipulasjon. 
Det kommer godt med, siden målet for produsentene er å få sine deltagere til å bli overskriftsmateriale i kategorien ""dreit seg ut på søppel-tv"". 

Vi blir dermed sittende og heie på Rachel i en konkurranse som gjør vinneren til en real drittsekk. 
Befriende nok må vi da nyte følelsen av feelgood sammen med en god dose skam og vemmelse. 
Det betyr at vi som seere får oppleve motstridende følelser, og det er behagelig at en tv-serie stoler på at vi tåler det. 

En mørk fotosyntese 

Det er natten som gir liv til ""Everlasting"". 
Som en vampyr på bar hals, suger kameraene til seg all dramatikk og skandale de kan komme over før solen stiger fram. 

Fasaden er røde roser og romantikk på svart bakgrunn, men det som egentlig foregår i nattemørket er maktmisbruk, bedrag, tv-juks og psykologisk krigføring. 
Krydret med sex, narkotika og spiseforstyrrelser. 

Ingredienser som gir god TV, som gir berømmelse for de involverte og som skaper motivasjon for både nye deltagere og nye sesonger. 

Nattinnspillingen er også et effektiv dramaturgisk grep, som gir en effektiv tidsfrist på episodene. 
Dramatikken må skaffes før dagslyset ødelegger stemningen og gir energi til dømmekraft og den slags. 

Blir oppslukt av figurene 

Serieskaperne Sarah Gertrude Shapiro og Marti Noxon er svært god til å bygge figurer. 

Deltagerne i ""Everlasting"" er ikke dumme og hjelpeløse typer som blindt følger realityskapernes ønsker og behov. 

De er komplekse og svært forskjellige mennesker som likevel, og av ulike årsaker, ender opp med å stort sett følge realityskapernes ønsker og behov. 

Og disse årsakene er sammensatte. 
Her er det felles utbytte, løgn, eksponeringsbehov, alkohol, dårlige venner og ekle kontrakter bundet sammen i en avansert dans mellom de foran kamera og ""Everlasting""-produsentene. 

Det er en fryd å følge Shiri Appleby som den tidvis samvittighetsplagede produsenten Rachel Goldberg. 
Hun spiller finstemt mellom ""bullshit""-knusende heltinne, og manipulerende sosiopat. 

Hennes talent for å skape uro og dramatikk spilles ut som både hennes superkraft og hennes kryptonitt. 
Og i den dualiteten henter serien mye av sin styrke. 

Rachels rollefigur bygges videre ut ved at den på ypperlig vis spennes opp mellom to kravstore og dominerende morsskikkelser, i form av hennes sjef Quinn King (Constance Zimmer) og hennes psykiatermor. 
Det gir fengende bakgrunn og dybde til Rachel. 
Og det gir oss en av seriens mest aggresjonsframkallende figurer. 
Olive Goldberg (Mimi Kuzyk) får ikke så mye skjermtid, men trigger umiddelbar irritasjon som den velmenende, men forferdelige mor Goldberg. 

Rachels konkurrerende medprodusenter Shia (Aline Elasmar) og Jay (Jeffrey Bowyer-Chapman) er tidvis glimrende, men ofte litt anonyme i starten av sesongen. 
De framstår ikke som troverdige utfordrere til Rachel. 
Og siden serien trekker mye drivkraft fra den dynamikken, så har serien potensial til å gi mer drivstoff til den motoren. 

UnREAL er en serie som byr på veldig mye. 
Den er tettpakket med dramatikk, latter, satire og tankeføde side om side – og serien lykkes godt i sin mangfoldighet. 
Stilskiftene er usedvanlig kjappe, men effektive fortellergrep og en imponerende umiddelbarhet gjør at serien skinner i sitt høye tempo. 

Den har appell både i sin fråtsing av realitybransjens sleske og kyniske verden, og som velspilt figurdrama med samfunnsbrodd. 
Den kombinasjonen skaper en dynamisk serie som vokser seg bedre og bedre de første tre episodene. 

UnREAL har premiere på TV2 Bliss og TV 2 Sumo den 1. september kl. 21:30. 
",1
"Mr.Robot S01 

En av årets beste serier. 

Oppdatert: 
«Mr. Robot» er nå tilgjengelig hos NRK. 
Denne anmeldelsen er fra i fjor da serien gikk på SVT og i amerikansk iTunes. 

Mr. 
Robot har vært den store seriesnakkisen i USA denne sommeren. 
Natt til torsdag kom finalen av den første sesongen som undertegnede har sett i amerikansk iTunes. 
Serien, som er skrevet og regissert av nykommeren Sam Esmail, er en velskrevet thriller som vil få deg til å sitte på kanten av stolen fra start til slutt. 

Rami Malek, som jeg dessverre husker best fra den grusomme situasjonskomedien The War at Home, er strålende i rollen som seriens svært forstyrrede hovedperson, og gjør Mr. Robot til en av årets beste serier. 

Hacker for å redde verden 

Elliot (Rami Malek) er en dataprogrammerer som jobber for et IT-sikkerhetsfirma. 
Han er også en genial hacker med en intens trang til å snoke i andres liv, og bruker mye av fritiden sin på å hacke for gode formål, som for eksempel å ta knekken på en internasjonal pedoring. 

En dag blir Elliot kontaktet av anarkisten «Mr. Robot», godt spilt av Christian Slater, lederen for en gruppe hackeraktivister som kaller seg fsociety. 
De vil ha Elliots hjelp til å ødelegge det mulitnasjonale konglomeratet E Corp, som kontrollerer 70 prosent av den globale kredittbransjen – ved å slette gjelda til folk vil verden bli et bedre sted. 

At selskapet Elliot kaller for Evil Corp fortjener å gå på dunken er det ingen tvil om. 
Det er bare ett problem – E Corp er den største kunden til Allsafe, firmaet Elliot jobber for. 
Nå må han finne ut hvor langt han er villig til å gå for å sloss for det han tror på. 

Velskrevet og velspilt 

Sosial angst, depresjon og et realt narkotikaproblem – Elliots liv er intet glansbilde. 
Han lever i en mørk boble han ikke klarer, og kanskje ikke vil, ta hull på. 

Den plagede og sosialt keitete, men superintelligente helten har vært godt representert i TV-serier de siste åra , og noen vil nok mene figuren har utspilt sin rolle. 
Elliot er imidlertid så godt skrevet av Sam Esmail, og blir så godt spilt av Malek, at jeg blir fullstendig fascinert av rollefiguren. 

I første episode forteller Elliot at E Corp er så ondt at han faktisk hører «Evil Corp» når folk snakker om selskapet. 
Og fra det øyeblikket hører og ser også vi Evil Corp hver gang navnet dukker opp. 

Serien viser oss nemlig verden sett gjennom Elliots øyne, og det blir fort klart for oss at alt ikke er helt som det skal være bak pannebrasken hans. 

Tvisten overrasker ikke 

For å takle ensomheten har Elliot skapt et fantasifoster han kan snakke med i hodet sitt. 
Fantasifosteret er seeren, og Elliots indre dialog henvender seg konstant direkte til deg. 

Rollefigurer som bryter ned den fjerde veggen kan være krise hvis det gjøres feil (Carrie i de første episodene av Sex og Singelliv) eller et strålende virkemiddel om det gjøres rett (Frank Underwood i House of Cards), og i Mr. Robot fungerer det optimalt. 

Elliot sliter i stadig større grad med å skille mellom hva som er virkelighet og hva som er et resultat av hans angst og paranoia. 
Rami Maleks monotone stemme som funderer over disse tingene gjør hele serien. 
«Hva tror du?» kan han spørre. 

Jeg liker at han henvender seg til meg, men her kommer også spørsmålet som er problemet med Mr. Robot. 

For jeg tror ikke, jeg er helt sikker. 

Det er ikke selve hackeropdraget som er det mest interessante med Mr. Robot, det er Elliots psyke. 
Men serieskaper Sam Esmail har helt tydelig hentet inspirasjon fra en kjent film jeg ikke nevner navnet på, og fordi han benytter seg av grep brukt i denne filmen forsto jeg ganske raskt hvor vi var på vei. 

Derfor kom ikke «den store tvisten» som noen overraskelse i det hele tatt, noe Esmail unskylder ved å la Elliot komme med et «you knew all along, didn’t you?», når det hele avsløres. 

En serie du ikke vil gå glipp av 

Så hvorfor synes jeg likevel at Mr. Robot er noe av det beste på seriefronten så langt i år? 
Et strålende skuespillerensamble og et drivende godt manus hjelper selvsagt, men grunnen til at serien fungerer selv om det endelige svaret er åpenbart, er fordi det er veien til målet som er interessant. 

Spenningen ligger ikke i den store tvisten, men i hva som vil skje når tiøringen endelig detter ned for Elliot også. 

Jeg har hørt man ikke skal etterligne andre om du ikke kan gjøre det bedre, og Mr. Robot er ikke bedre enn filmen den henter inspirasjon fra. 
Likevel er dette, som er Sam Esmails store gjennombrudd, en strålende serie som engasjerer fra start til slutt – en serie du ikke vil gå glipp av. 

I den siste scenen i sesongens nest siste episode, hyller forøvrig serieskaperen sin inspirasjonskilde i lydsporet. 
Jeg er ikke alltid fan av slike åpenbare metareferenser, men her passer det perfekt. 

Har du ikke lyst til å lage deg en amerikansk iTunes-konto? 
Frykt ikke! 
1. mars kommer «Mr. Robot» til NRK. 
Du kan se serien på NRK3 tirsdager klokka 21:25 på NRK3. 
Første episode er allerede tilgjengelig i Nett-TV. 
",1
"Hæsjtægg S01 E01-04
Pute-TV som blir litt kjedelig i lengden. 

Det er et stjernelag av skuespillere som står på rollelisten for TV2s nye humorserie Hæsjtægg. 

Jakob Oftebro, Morten Ramm, Laila Goody, Mariann Hole, Iben Akerlie og Mattis Herman Nyquist er alle aktuelle i serien, som harselerer med bloggere og deres perfekte bloggliv. 

Det er morsomt. 
I en hverdag der mange av oss er inne på minst én blogg i uka er det lett å kjenne igjen de forskjellige stereotypiene, men humoren blir fort gammel, og jeg ble fort lei av de seks fiktive bloggerne serien følger. 

Fotballfrue-parodi? 

Hæsjtægg er en såkalt «mockumentary», en tulledokumentar som følger de seks bloggernes jakt etter flere lesere og likes. 

Jakob Oftebro spiller Bård, en tidligere grafisk designer som har flytta på skauen for å leve et liv som en «naturlig mann» – noe han selvfølgelig blogger om. 
Laila Goody er den smånevrotiske matbloggeren Mia, Morten Ramms rollefigur driver med motivasjon og inspirasjon, Iben Akerlie spiller den spinnville videobloggeren, Mattis Herman Nyquist er pappabloggeren, mens Mariann Hole spiller Fotballfrue... 
I hvert fall nesten. 

TV2 har opprettet de faktiske bloggene serien handler om, med innlegg fulle av orddelingsfeil og det hele – et artig grep, som jeg er usikker på om vil gi så mye uttelling. 

Bedre som sketsj enn som serie 

Som satire fungerer Hæsjtægg helt greit. 
Det er lett å finne rollefigurenes inspirasjonskilder fra den virkelige verden, og det er ingen tvil om at serien retter et par velfortjente spark til en bransje, ja la oss kalle det en bransje, som er ekstremt opptatt av å holde den velpolerte bloggfasaden oppe. 

Formatet er imidlertid litt for stort for innholdet. 
Selv om bloggerne møter på nye utfordringer i hver episode, som selvfølgelig er laga for at du skal trekke frem puta i skam, så er nå en matblogger en matblogger, også etter fire episoder. 

Det er grenser for hvor mye humor du klarer å tvinge ut av temaet. 
Jeg følte at serien gjentok seg selv, og hadde gjort seg bedre som en rekke sketsjer i et humorprogram. 

Gode skuespillere 

Stjernelaget av skuespillere gjør det på sin side godt. 
Jakob Oftebro og Mariann Hole er spesielt underholdende, Iben Akerlie er fantastisk som 17 år gammel videoblogger med et ekstremt eksponeringsbehov, mens Morten Ramm fikk meg til å ville krype ned i et hull og dø. 
Det er forøvrig en bra ting når det er pute-TV som er tema. 

Likevel er fire episoder av Hæsjtægg mer enn nok for meg. 
Personlig synes jeg det er like morsomt å lese noe av det rælet som rører seg i Internetts virkelige bloggjungel. 
For der finnes det mye god humor! 

«Hæsjtægg» har premiere på TV 2 tirsdag 15. september klokken 22.15. 
",0
"Dag S04 E01-E07
En av Norges beste og viktigste komiserier. 

Helt siden Atle Antonsen låste døren, jekket pilsen og startet rumperisteapparatet i 2010, har Dag vært en av de mest fornøyelige seriene på tv. 

Det er ikke like lett å le med i seriens fjerde og siste sesong. 
Litt fordi vi har blitt veldig godt vant med mye av seriens helsprø situasjonskomikk, men mest fordi serien virkelig har tatt figurutviklingen sin på alvor. 

Regissør Øystein Karlsen maler nå så gjenkjennelige bilder av figurenes hverdagsproblemer, at smilebåndet av og til stivner. 

Og den utviklingen kler serien godt. 
Dag har blitt en av våre beste og viktigste komiserier. 
Fremdeles seriemester på soundtrack, fremdeles seriemester på åpningsvignett og fremdeles med den unike evnen til å glede og deprimere i samme situasjon. 

*Spoileradvarsel. 
Denne anmeldelsen inneholder noen avsløringer fra tidligere sesonger av Dag. 
* 

På vei mot egen pasientbenk 

I starten av sesong fire har den folkesky samlivsterapeuten Dag Refsnes (Atle Antonsen) inntatt den grå delen av hverdagslivet. 

Samlivet med Eva (Tuva Novotny) går i forutsigbare mønstre, den lystbetonte bacondietten hans er erstattet med brokkoli og vår en gang så egenrådige hovedperson har aldri vært nærmere sine pasienters livssituasjon. 

Hverdagsproblemene han forakter har blitt hans egne. 
Samtidig som det samlivet han drakk fordi han ikke fikk, ligger innenfor rekkevidde. 
""Damned if you do"" osv. 

Heldigvis for Dag og Eva utfordres deres egoistiske skavanker og småligheter av ytre påvirkning. 
Serien har fremdeles rikelig med rom og kjærlighet for forviklingsbasert galskap, voldelig krim og generell nedrighet, og både Benedikt (Anders Baasmo Christiansen), Ernst (Rolf Lassgård) og Malin (Agnes Kittelsen) blomstrer på hver sin kant. 

Det er godt å se at manusarbeidet i sesong fire tar vare på seriens styrker, samtidig som det legges opp til en fiksjonstroverdig utvikling av hendelsesforløpet. 
Her klarer Dag å beholde mye av sin opprinnelige nerve – både når det gjelder Dags forhold til Eva, og når det gjelder hvor lykkelig slutt vi egentlig kan vente oss for dette figurgalleriet. 

Blir oppriktig glad i figurene 

Rollefigurene er et av seriens sterkeste kort. 
Dag, Benedikt og gjengen startet som tydelige, nesten karikerte typer. 
Så har de fått lov til å utvikle seg og vokse, uten at deres særegenheter har forsvunnet. 

Disse figurene er komplekse mennesker som er utstyrt med styrker, såbarhet og hvert sitt skreddersydde replikkarsenal. 
Typer fra ganske ulike planeter, som harmonerer i bane rundt Dags ulike behov, samtidig som de er spennende og fengende i seg selv. 
Og så er de utrolig godt spilt, av en gjeng skuespillere som både har funnet sine figurer og hverandre. 

Vi blir derfor oppriktig glad i dette persongalleriet, og det gjør at vi bryr oss om hvordan det går. 
Vi tar innover oss det underliggende alvoret de opplever. 

Det sterke båndet til figurene gjør at serien har tonet ned bruken av avvæpnende underfundighet, og lar heller publikum dvele litt med situasjonene. 
Serien ler ikke for oss, men vi får muligheten til å le. 

Det er jo et problem det der. 
At folk har så mye følelser knyttet til følelsene sine. 
Malin 

Jeg merker jeg er litt trøtt på den evige sitatkrigen mellom Dag og Ernst, hvor alt fra Friedrich Nietzsche til bibelen blir ammunisjon. 
Det gir en rik fauna av referanser, men det som startet som en treffende parodi på pompøs sitatglede, begynner nå å knekke sammen under den samlede vekten av stappmett ordpynt. 

Noe av komikken er naturlig nok også litt slitt når vi nærmer oss førti episoder. 
Spesielt gjelder dette baconhumoren og Benedikts stadige eskapader. 
De hører med, men har mistet mye av sin komiske effekt. 

Men disse små sliteskadene ødelegger på ingen måte gjensynsgleden med den sorgmuntre gjengen i Dag. 

Ved å sette den usosiale Dag Refsnes som en identifiserbar heltefigur, har serieskaperne Øystein Karlsen og Kristopher Schau klart å fange opp en del av outsiderens kvaliteter på en finstemt, sår og humørfylt måte. 
Serien takler også menneskets skjørhet og ensomhet med en treffende ærlighet som gjør Dag både relevant og viktig for veldig mange – både for dem som ser igjen seg selv, og for dem som trenger å se sine medmennesker litt bedre. 

Dag har levert figurer og situasjoner som har sjarmert og festet seg, og skapt en serie så gjenkjennelig at jeg har full forståelse for at både originalserien og manusrettighetene ser ut til å få et godt liv også utenfor Norges grenser. 

Dag har premiere på TV2 torsdag 17. september kl 22:15 
",1
"Empire S02 E01-E03
Rett inn i såpeserienes elitedivisjon. 

Empire var en av vinterens (eller sommerens for oss her i Norge) aller gledeligste overraskelser på seriefronten. 

Spesielt amerikanske seere flokket til et gjennomført komersielt musikkdrama, laget for nettverksgiganten FOX og med såpeseriens tydeligste karaktertrekk som grunnpilarer - en suksess som svingte fra start til slutt. 

Jeg storkoste meg med den intense familiekampen om hvem som skulle lede Empire records. 
En strid som deiset innom utroskap, drap, ødipuskomplekser og sjalusi samtidig som en blodtykk familiekjærlighet holdt det hele sammen. 
Ofte i glamorøse omgivelser, tidvis to brennevinsslurker fra rennesteinen. 

Og det er med stor glede jeg ser at sesong to plukker opp tonen fra finalen, og kaster seg rett ut i et særdeles fengende refreng. 

*Spoileradvarsel for de som ikke har sett sesong 1* 

Musikkrig i familien 

Første episode starter med et pang. 
Lucious Lyon (Terrence Howard) har havnet bak lås og slå etter forrige sesongs kaldblodigheter, men har få problemer med å mestre overgangen fra møterom til fengselsgård. 
Og gjennom sønnen Jamal (Jussie Smollett), har han fremdeles kontroll over selskap og musikkrettigheter. 

Men hans tidligere kone lukter blod. 
Cookie (Taraji P. Henson) jobber sammen med Jamals brødre Hakeem (Bryshere Y. Gray) og Andre (Trai Byers) for å skaffe investorer til å kuppe selskapet. 

Dermed er krigen i gang, en krig som raskt eskalerer og tvinger fram sluhet, råskap og svært ustødige allianser. 

Sesong to byr også på et par nye bekjentskap utenfor musikkindustrien, som ser ut til å kunne utvide seriens horisont mot en mer sosialpolitisk sfære. 
Det virker lovende. 

Dette er høykonsentrert såpeekstrakt av topp kvalitet hvor realismen er lav og stilfaktoren skyhøy. 
Alle følelsene bæres dramatisk i alle annsiktsfolder og symbolbruken og retorikken er både voldsom og svulstig. 

Musikken som framføres i serien går rett inn i landskapet ""musikal møter musikkvideo"". 
Her brytes også den tredje veggen, ved at skuespillerne plutselig kan henvende seg direkte til kamera framfor å late som publikum ikke er der. 

Disse grepene gjør at nærhet og identifikasjon med figurene blir vanskelig, og enkelte av musikknummerne blir litt corny, men det hele er så gjennomført og fullt av energi at det aldri ødelegger for kvalitetsunderholdningen. 

Garderoben er godteri for øynene. 
En del av låtene er knallgode og fungerer godt som dramturgisk krydder til handlingen. 

Og settingen, midt mellom musikkindustri, gangstere, fengsel og amerikansk sosialpolitikk, gjør at Empire har drivstofftanken full av høyoktansdrama. 

Glimrende skuespillere og effektive stjernebesøk 

Taraji p. 
Henson var med rette nominert til en Emmy for sin rolle som Cookie Lyon. 
Og hun fortsetter sin strålende dominante matriarkrolle i sesong tre. 
Hun er så moderlig snill og snerrende eksplosiv at det er en fryd å følge hennes dans med kamera og medskuespillere. 

Terrence Howard gjør også en autoritær og kul Lucious, som veksler uanstrengt mellom rollene som grusom tyrann og hengiven familiemann. 

Bruken av skuespillerstjerner i gjesteroller gjøres også effektivt og smakfullt i Empire. 

Både Marisa Tomei og Chris Rock (i rollen som den sagnomsuste gangsteren Frank Gathers) er innom for korte, men markante gjesteopptredener. 
Du må ha mye karisma for å skinne om kapp med det faste rollegalleriet i Empire, og da er det veldig smart og sette inn noen tungvektere når handlingen trenger en liten oppkvikker. 

Men med en gjesterollelliste som allerede teller stjerner som Snoop Dog, Courtney Love, Naomi Campell, Jennifer Hudson og Cuba Gooding Jr., så må serieskaperne Danny Strong og Lee Daniels passe på så de ikke overlesser serien med stjerner for stjernenes del. 

Da kan den samlede vekten av pynten, knuse hele kaken. 

Men det er ingen sprekker i fasaden tre episoder ut i andre sesong. 
Empire holder stand som en heftig karuselltur av inntriger og maktkamp. 
Replikksterk og med drivende god og spennende handling i bunn. 
Det sprudler av et energisk og fengende rollegalleri. 
Fremdeles med en knallkul koloritt og fremdeles magekriblende vanedannende. 

Empire har premiere på strømmetjenesten Viaplay den 24. september. 
",1
"The Shannara Chronicles S01 E01 - 04
En forslitt fantasyhistorie som ikke bringer noe nytt til bordet. 

New Zealands ville natur er den perfekte settingen for gode eventyrfortellinger, noe vi alle fikk oppdage med Peter Jacksons Ringenes Herre-filmer. 
Men hva er det med det her landet og halvdårlige fantasyserier? 

Hercules, Xena: Warrior Princess, den forferdelige Legend of the Seeker, for ikke å glemme The Tribe er noen eksempler. 
Da jeg fant ut at MTV skulle lage serien The Shannara Chronicles «down under», med Smallville-forfatterne Miles Millar og Alfred Gough ved roret, ble jeg derfor ikke umiddelbart gira. 

Serien er en adaptasjon av Terry Brooks andre book i Shannara-trilogien, en serie som var viktig for fantasysjangerens fotfeste i populærlitteraturen på 70- og 80-tallet. 

Personlig har jeg aldri blitt fullstendig fenga av Brooks svært Tolkien-inspirerte univers, og MTVs versjon av fortellingen klarer heller ikke å overbevise meg. 

Med klisjéfulle rollefigurer, et halvdårlig manus og skuespillere som ikke klarer å forbedre det, blir The Shannara Chronicles en middelmådig TV-serie du lett kan droppe. 

To helter må stanse verdens undergang 

Serien er satt langt inn i fremtiden, mange hundre år etter en atomkrig som nesten utslettet menneskene. 
Alver, dverger, gnomer og troll befolker nå kloden sammen med det som er igjen av menneskeheten. 

Vi følger alveprinsessen Amberle Elessedil, spilt av Poppy Drayton (Downton Abbey) og bondegutten Wil Ohmsford, spilt av Austin Butler (The Carrie Diaries), som er halvt menneske, halvt alv. 

Når alvenes magiske Ellcrys-tre, som vokter fengselet til mørkets demoner, begynner å dø, står verden i fare for undergang. 
Som to usannsynlige helter og utvalgte, kastes Amberle og Wil plutselig ut i et episk eventyr for å redde verden. 

Oppe i alt dette finner vi John Rhys-Davies, aka Gimli, i rollen som alvekongen Eventine Elessedil, Manu Bennet (Arrow, Spartacus: Blood and Sand) som den eneste gjenlevende druiden og Ivana Baquero (Pans labyrint) som den frekke røverjenta Eretria. 

Dårlig kjemi 

Det er et skuespillerensemble med flere greie skuespillere, men ingen av dem gjør sitt livs rolle, til det er manuset for dårlig. 
Serien har en viss putefaktor på grunn av flaue replikker som er ment å være morsomme, og dårlig kjemi mellom skuespillerne gjør ikke saken bedre. 

Austin Butler har en viss surfeguttaktig sjarm (som nok hadde hatt større effekt på meg om jeg hadde vært ti år yngre), og Poppy Drayton får nesten til rollen som sterk og egenrådig prinsesse, men samspillet mellom de to skuespillerne er fullstendig blottet for kjemi. 

Ivana Baquero er brukbar som den hardtslående og ubeskjedne Eretria, men personlig sliter jeg med å akseptere «hun lille jenta fra Pans labyrint» som sensuell fristerinne. 

John Rhys-Davies har tyngden til å spille konge, selv om det selvfølgelig er helt feil å se Gimli fra Ringenes Herre i rollen som alv. 
Seriens mest interessante figur er nok Manu Bennets Allanon, som Bennet spiller med sin vanlige røffe framtoning. 

Flott natur, pinlige kostymer 

Når det er MTV og ikke HBO som produserer en fantasyserie, kan man ikke forvente like god produksjonsdesign som i Game of Thrones. 
Likevel lar jeg mer irritere av kostymene i serien. 

Forsøket på å blande middelaldersk og moderne design har gått fullstendig skeis. 
Mange av kostymene ser svært billige ut, og selv om serien foregår i fremtiden blir kombinasjonen av lærkorsett og olabukser merkelig. 

De visuelle effektene er imidlertid ikke de aller verste jeg har sett i en produksjon som dette, og sammen med New Zealands eventyrlige landskap blir det slettes ikke så ille. 
Serieskaperne utnytter dette for alt det er verdt med flotte kjøringer over vakker natur og actionsekvenser som foregår ute. 

Fenger ikke 

Terry Brooks fikk i sin tid mye kritikk for å låne for mye fra Ringenes Herre i den første boken i trilogien, og TV-serien bringer heller ikke noe nytt til bordet. 
Du har sett og hørt alt før. 
Hvis man skal lage et produkt hundre andre har lagd før deg, så må man gjøre det bedre, men det har ikke serieskaperne klart med The Shannara Chronicles. 

Det er grenser for hvor mye karakterutvikling man kan presse inn i episoder på 42 minutter, og derfor klarer ikke serien å bygge opp noe stort engasjement for rollefigurene hos meg. 
Når historien heller ikke fenger noe nevneverdig, er det ikke mange grunner igjen til at jeg skal gidde å følge med på serien videre. 

På tross av min kritikk, så tipper jeg likevel at The Shannara Chronicles kommer til å gjøre det bra på MTV og hos HBO Nordic her til lands. 
Pene mennesker i lærklær (typen til Vanessa Hudgens, liksom), magi og eventyr – serien appellerer nok til fantasyglade tenåringer. 

Men selv om jeg elsker eventyr, alver og trolldom, klarer jeg ikke å like denne serien – kvaliteten er for dårlig. 
I likhet med tidligere nevnte Hercules er jeg skuffa... 

«The Shannara Chronicles» ser du hos HBO Nordic. 
Nye episoder hver onsdag. 
",0
"Billions S01 E01 - 02
En energisk serie om makt og penger i New York. 

Da jeg hørte om HBO Nordics nye Wall Street-serie Billions før jul, ble jeg gira. 
En HBO-serie om maktkamp, innsidehandel og korrupsjon, med Damian Lewis og Paul Giamatti som hovedrolleinnehavere – det kunne jo ikke bli bedre! 

Billions er imidlertid ikke det hardkokte dramaet jeg så for meg. 
En årsak kan muligens være at det er Showtime, ikke HBO, som har laget serien. 

Dette er derimot en såpeserie med stor S. 
En velskrevet såpe med sterke rollefigurer, et godt manus og glimrende skuespillere. 
Strålende underholdning, med andre ord. 

Et oppgjør mellom to alfahanner 

Damian Lewis spiller den styrtrike hedgefondforvalteren Bobby Axelrod. 
Fra arbeiderklassebakgrunn i Yonkers, har han bygd seg opp til å bli en av de mektigste mennene i New York. 
Han er karismatisk og generøs, med et hjerte for mannen i gata – i hvert fall på utsiden. 

Paul Giamatti spiller Chuck Roades, den føderale aktoren i New York (U.S. Attorney). 
I motsetning til Axelrod har han havnet i posisjonen fordi han er fra en god familie, men han har likevel sterke prinsipper han nekter å la seg rokke fra. 
Han lar ikke rike forretningsmenn kjøpe seg ut av fengsel når de blir tatt for innsidehandel eller korrupsjon. 

Roades har imidlertid aldri gått etter de virkelig store haiene, men når han får nyss om at Axelrods firma har drevet med innsidehandel, starter han en etterforskning med mål om å styrte gullgutten fra Yonkers. 

Det legges dermed opp til en maktkamp av episke proporsjoner. 
For selv om Roades har gode intensjoner, er det også hans trang til å markere seg som en sterk U.S. Attorney som driver ham. 
Billions er et oppgjør mellom to alfahanner, og jeg elsker det. 

Strålende skuespillere 

Det er ingen tvil om at både Damian Lewis og Paul Giamatti er strålende skuespillere, og de er begge på sitt beste i Billions. 

Jeg har ikke sett Lewis i denne typen rolle før, men han passer perfekt som sarkastiske og smått nedlatende riking. 
Jeg elsker at Axelrod er som et barn, som bare må gjøre noe hvis noen sier at han ikke får lov. 

«What’s the point of having fuck you money, if you don’t say fuck you», spør han Roades ved et tidspunkt. 
Det er så cheezy som det går an å bli, men herlighet så gøy det er. 

I rollen som Roades sin kone og Axelrods psykolog og motivator Wendy, en gigantisk interessekonflikt der for å si det forsiktig, finner vi Maggie Siff. 
Wendy er seriens mest interessante rollefigur, hun er en sterk kvinne som vet hva hun vil ha og som ikke er redd for å ta det. 

Siff er glimrende i rollen som denne alfakvinnen som snurrer begge de mektige mennene sine rundt lillefingeren. 

Energisk og begeistrende 

Billions er ikke samfunnskritikk fra innsiden av kapitalismens høyborg slik jeg hadde forventet meg, men et energisk drama fullt av intriger, hemmeligheter og skittent spill. 

Serien beveger seg ofte i et klisjélandskap med mange fallgruver, for eksempel at Giamattis mektige Roades selvfølgelig liker å bli dominert i senga, men selv om den snubler litt iblant, faller den aldri fullstendig nedi. 

Jeg lar meg derfor begeistre av Billions og håper serien klarer å holde på energien utover sesongen. 

«Billions» ser du hos HBO Nordic. 
Nye episoder hver mandag. 
",1
"Luther S04
Idris Elba er strålende som selvregulerende sjefsetterforsker. 

Det er et kjærkomment gjensyn med en av 2010-tallets sterkeste krimkarakterer når John Luther vender tilbake i en fjerde minisesong på to episoder. 

Idris Elba er igjen et nydelig stilstudie som den plagede og egenrådige etterforskeren Luther. 
Dialogen er kul og estetikken er fremdeles av ypperste skitten London-kvalitet. 

Tematisk treffer Luther som alltid godt i utfordringene som oppstår når rettferdighet møter regelverk, og aspekter som personlig ansvarsfølelse og selvoppofrelse blander seg inn i ligningen. 

Men dessverre er ikke dette Luther på sitt beste som nervepirrende krimserie. 
Med to episoder får ikke regissør Sam Miller helt dreis på dramaturgien i denne knappe sesongen. 
Og runde nummer fire skjemmes også litt av at etterforskningen av ""ukens drap"" ikke holder sedvanlig Luther-nivå. 
Hverken når det gjelder spenningsoppbygging eller Luthers tilknytning til morderen. 

John Luther er desidert best når han jager mordere drevet av et sterkt, nesten demonisk, begjær etter å selv sørge for rettferdighet i møte med ondskapen. 
Det skjer bare tidvis denne gang. 

Just when I thougt I was out ... 

Det er selvfølgelig en intelligent og forstyrret morder som må jaktes og stoppes også i denne spesialepisoden, men den etterforskningen spiller hele tiden andrefiolin til Luthers personlige problemer. 

John Luther har trukket seg bort fra storbyen, permittert seg fra politiet og bosatt seg ved kysten når vi møter han. 
Men han trekkes kjapt inn i sin gamle verden. 
Noen er ute etter etterforskeren og de bruker tråder som både går tilbake til ferske synder, og gamle synder, for å trekke vår antihelt ut på tynn is. 

Den delen av historien er akkurat så smart og fengende som vi er vant til fra serieskaper Neil Cross. 
Her får Idris Elba virkelig briljere med sin selvsikre balanse mellom politimann og selvregulerende våghals. 
Han møter også flere skurker på veien, som på ulike vis fenger og leker med sympatien og vemmelsen vår. 

Da er det verre med hovedsaken som Luther egentlig skal etterforske. 
Den havner raskt i skyggen av de andre begivenhetene og virker mest å være der for at de andre på politikammeret skal ha noe å gjøre mens Luther holder på med sitt, noe som fører til at en del av kjemien mellom karakterene blir litt oppstykket. 

Game of Thrones-favoritt Rose Leslie er et gledelig bekjentskap som den ferske etterforskeren Emma Lane, men det øvrige politikorpset forblir overraskende tamt og anonymt denne gangen. 

To episoder er for lite 

Han gjør det litt vanskelig for seg selv med en så kort sesong serieskaper Neil Cross. 

Forrige sesong hadde en svært tilfredsstillende slutt, og selv om Cross bygger videre på Luthers personlige historie, er det såpass mye nytt som må på plass i denne omgang at to episoder rett og slett blir litt for knapt. 

Det gjør også at det lugger litt i dramaturgien, når Luthers komplekse handlingstråder alle skal få en ""sesongavlutning"" etter 100 minutter, blir de siste 20 minuttene en smule formmessig forutsigbare. 

Men er du fan er det bare å glede seg. 
Dette er knakende godt selskap for dem som allerede er godt investert i Luther-universet og som setter pris på figurene og stemningen. 

Og hvis det skulle bli mer Luther, har sesong fire gjort et veldig smart grunnarbeid for framtidig krimhygge – her ligger både gamle skatter og nye fengende muligheter for døren. 
Serien har alltid vært god på kule og velskrevne kvinnekarakterer. 
Og to av de nye bekjentskapene vi møter denne gang vil jeg veldig gjerne se mer av i dette fantastiske fiksjonsuniverset. 

Spesialepisoden av Luther, eller Luther sesong 4 om du vil, sendes i to deler på NRK1 den 22. januar kl. 22:25. 
",1
"Chelsea Does
Morsom, men navlebeskuende dokumentarserie. 

Komiker, talkshow-vert, skuespiller og forfatter – Chelsea Handler er en skikkelig artig dame. 
Hun er ikke redd for å støte noen, og hun gjør narr av alt og alle med sin skarpe og drøye humor. 

I dokumentarserien Chelsea Does utforsker hun fire forskjellige tema: ekteskap, rasisme, dop og teknologi. 

Serien er nesten som en slags førtiårskrise. 
Handler vil utvide horisonten ved å teste ut ting hun ikke har prøvd, vurdere om det er andre ting hun bør slutte med, i tillegg til at hun belyser tema hun mener er viktige. 

Som den komikeren hun er byr hun mye på seg selv og holder lite tilbake i de fire, 70 minutter lange, episodene. 
Det er morsomt, men litt for navlebeskuende til at serien blir interessant som dokumentar. 
Dette er først og fremst et Chelsea Handler-show. 

Snakker rett fra levra 

Jeg liker når dokumentarfilmskapere bruker seg selv for å fortelle en historie, men det er ikke Chelsea Handler som er dokumentarfilmskaperen her. 

Det er Eddie Schmidt, kjent for filmer som den Oscar-nominerte Twist of Faith og This Film is Not Yet Rated, som har regi, mens Chelsea er fokuset. 

Dermed blir dette mer en firedelt dokumentar om henne, enn om temaene som blir belyst. 
Og selv om Handler er en skikkelig kul dame, så er hun ikke så interessant at det blir engasjerende å se fire dokumentarfilmer om hennes menneskelige utvikling. 

Når det er sagt så er serien likevel morsom. 
Jeg elsker når Handler snakker rett fra levra, spør om ting som ingen andre tør, eller når hun sender talende blikk i kamera hvis andre sier noe rart eller drøyt. 

Hun er full av gullkorn, som for eksempel når hun, i den første episoden som handler om ekteskap, spør en bryllupsplanlegger om det går an å bestille hoppeslott til bryllupsfest. 
Før hun får svar tenker hun seg om og konstaterer at: 

You have to be tipsy to be in a bounce house as an adult… 
Or a molester... 

Gøyalt, men slitsomt 

Som dokumentar er det episoden om rasisme som er mest interessant, men selv om Handler intervjuer både folk som er positive til segregering av folk med ulik etnisitet, og folk som tror at slavene i Sørstatene hadde det fint og var som en del av familien, så går hun aldri dypt nok i materien til at man lærer noe nytt. 

Hvis vi snakker ren underholdningsverdi så er episoden om dop selvfølgelig morsom. 
Spesielt er scenene fra vennekvelden med pot rundt middagsbordet underholdende, for ikke å glemme når Handler diskuterer kvaliteten på forskjellig typer pot med Willy Nelson. 

Pot er som sex, det er godt uansett. 
Willy Nelson 

Selv om det er morsomt, blir Chelsea Does litt mye i lengden. 
Handler har en slitsom stemme og serien blir langdryg om du ser flere episoder av gangen. 
Så ikke binge denne serien, men se den én episode av gangen. 

Og hvis du digger Chelsea kan jeg forøvrig informere at hun får sitt eget talkshow på Netflix i løpet av året. 
Det gleder jeg meg til! 
",1
"The X-Files E01 - E04
På sitt beste en fantasirik og morsom nostalgifest. 

Jo da, det er litt rusk i maskineriet når Mulder (David Duchovny) og Scully (Gillian Anderson) igjen retter sin lommelykter mot uforklarlige fenomener etter en seriepause på drøye 13 år. 
Men denne tiende sesongen byr etter hvert på både spennende underholdning og masse moro. 

Etter en noe hanglende førsteepisode, hvor det er mye corny dialog, finner The X-Files selvsikkert tilbake til godfoten og sine tre store styrker. 

Det blir fart i den overordnede mytologien med en konspirasjonsteori av den store stygge sorten. 
Det blir småskummelt og herlig overnaturlig når ubehagelig gode versjoner av ""ukens monstre"" dukker opp, og det blir både fantasifullt og artig når serien er i det refleksive og humoristiske hjørnet. 

Episode 3 er blant de aller beste episodene jeg har sett av The X-Files – den er helt på høyde med klassikere (og personlige favoritter) som Clyde Bruckman's Final Repose og Bad Blood. 

I tillegg finner også våre to helter tilbake til litt av den kjemien som gjorde The X-Files til en serie som var vel så mye karakterdrevet som plottdrevet. 

Rett inn i moderskipet av alle konspirasjoner 

Vi trenger ikke noe forspill med The X-Files. 
Vi har allerede vært igjennom 9 sesonger og 2 filmer. 
Vi vet at sannheten er der ute, og det er derfor magekriblende morsomt at vi kjøres rett inn i moderskipet av alle konspirasjonsteorier. 

Mulder, som selvfølgelig har satt en tapebit over kameraet på laptoppen sin, lever et anonymt liv. 
Men han lokkes ut av pensjonstilværelsen da Scully tar kontakt på vegne av en konspirasjonsglad TV-vert (Joel McHale) som trenger eksperthjelp. 

Jeg skal ikke avsløre mer av plottet her, men det har med romvesen, Roswell og gamle skygger fra fortiden å gjøre! 

Denne første episoden er dessverre den desidert svakeste. 
Her er det veldig mye som skal dyttes inn av både historikk, gammel kjemi og et nytt omfattende hovedplott. 
I denne episoden er det de dårlige replikkene som får det til å gå kaldt nedover ryggen på meg. 

Konspirasjonsplottet virker likevel lovende. 
Det befinner seg i kategorien merket ""drøyt og pompøst"", men hvis det er én serie som får lov å trekke fram konspirasjonskanonen og dundre løs, så er det The X-Files. 
Og basert på tradisjoner og episodetitler, så ser det ut til at dette mysteriet skal holdes levende hele veien til sesongavslutningen. 

Men The X-Files var alltid mer enn bare de store mytologi-episodene, og det er blant ""ukens monster"" at serien virkelig skinner. 

Spesielt viser den morsomme Mulder & Scully Meet the Were-Monster at The X-Files fungerer aldeles utmerket også i 2016. 
Her er for det første castingen en innertier, med blant annet komikerne Rhys Darby (Flight of the Concords) og Kumail Nanjiani (Silicon Valley) i sentrale roller. 

Det er likevel den selvbevisste plasseringen i sjangerlandskapet og den smarte leken med klassisk monstermytologi som gjør dette til en perle. 
Referansehumor og metagrep kan være tveeggede sverd i 45-minuttersformatet, men når det integreres så godt med en kul og original historie som her, så er det en sann fornøyelse å være TV-titter. 

Tar vare på sine kjerneverdier 

The X-Files har heller ikke mistet sitt kritiske blikk og sin kjærlighet for underdogen. 

Serieskaper Chris Carter har alltid vært god til å stille seg på de svakes parti, og flink til å pirke borti moralske overtramp – det være seg fra myndigheter, kyniske forskere eller generelle bøllefrø. 

Det aspektet kommer ypperlig fram i monsterepisoden Home Again. 
Her er tonen mørkere, og den karakteristiske samfunnsbrodden mer synlig. 
Her svinger det godt i sympatimuskulaturen når vi følger en hevnglad skapning som stiller spekulative boligutbyggere til veggs. 
En replikksterk gjesterolle av punkpoeten Tim Armstrong fra Rancid gir også tyngde og sjel til en episode som setter menneskeverd på plakaten. 

De som har kost seg med den humørfylte delen av Scully og Mulders monsteretterforskninger vil finne mye å glede seg over i dette comebacket. 
Og dette er en gjenforening som sikter seg inn på et publikum som allerede har et forhold til FBI-agentene. 
For selv om serieskaperne markedsfører dette som en egen miniserie, så lener den seg hardt på originalserien når det gjelder både handling, stil og figurenes personlige historier. 

Men redselen for overvåkningssamfunnet og konspirasjonsangsten har da på ingen måte dabbet av siden serien sluttet i 2002. 
Og jeg synes, til tross for noen småteite poeng og replikker, at The X-Files anno 2016 er overraskende fantasifull og underholdende – 23 år etter det startet. 

The X-Files begynner på Viaplay og TV3 torsdag 28. januar. 
Sesongen består av seks episoder. 
",1
"Horace and Pete - første episode
Elendig stemning på lokal bar. 

Komiker Louis C.K. overrasket stort i helga da han plutselig, og uten forvarsel, hadde premiere på en helt ny serie på sine egne nettsider. 

Horace and 
Pete er en karakterdrevet liten perle. 
En sår og tematisk tung barkomedie, med glimrende skuespillere som Louis C.K., Steve Buscemi, Alan Alda og Edie Falco foran og bak bardisken. 

Formen har en rik smak av teater og lar skuespillerne spille og snakke ut sine tarvelige problemer foran et kamera som iakttar situasjonene. 

Serien legger ikke opp til latterkule etter latterkule. 
Dette er en serie som tar stampubens iboende tristesse på alvor. 
Men den snertne dialogen og galgenhumoren gjør at det blir humreverdig selv i de kjipeste situasjoner og historier. 

En bar til besvær 

Det er den hundre år gamle baren Horace and Pete som er åstedet for hverdagsproblemene i Horace and Pete. 

Serien er ikke så ulik komedieklassikeren Cheers i sin visuell profil, men det føles adskillig mer ekte og problematisk å drikke i dette selskapet. 

Horace (Louis C.K.) og Pete (Steve Buscemi) er de to brødrene som driver stedet. 
Med seg på laget har de onkel Pete (Alan Alda) i baren. 
Han er den tidligere eieren som ikke har sluttet å behandle både plassen, gjestene og kassaapparatet som sitt eget. 

Klientellet er også sentrale figurer, og selv om hovedhistorien dreier seg rundt hovedpersonene, så krydres det hele med bargjester som diskuterer politikk og barens hipsterfaktor. 
Alt med en smak av poengtert og engasjert dioalog. 

Det er mange problemer og få lyspunkt i Horace and Pete. 

Folk er trasige med hverandre. 
Spesielt er Alan Aldas rollefigur et ormebol av faenskap. 
Men i sin dialogsterke kompromissløshet er han et lyspunkt for publikum. 
Han er kostelig som den hyklerske fanebæreren for tradisjoner og familieære. 

Rufsete stil som funker 

Med rufsete karakterer i en rufsete bar er det kledelig at serien også holder en rufsete stil som kler materialet. 

Dette er lange scener med lange dialogutveklsinger der dynamikken og intensiteten får bygge seg opp mellom karakterene på nydelig vis. 

Her glipper Horace-karakteren av og til litt for Louis C.K. som ser ut til å ville trekke på smilebåndet ved flere anledninger. 
Men jeg er sjeleglad for at serien ikke hakker opp scenene og klipper bort slike små skjønnhetsfeil. 

Dette er kammerspill på TV. 
Dette er skuespillere som briljerer når de får spille på hverandre. 

De lar sine karakterer bli sinte, fortvilte og glade i hverandre i et naturlig tempo. 
Og med en skuespillergjeng som forstår baren og barens problemer så godt som denne, så blir det en stil som virkelig gjør dette til en opplevelse. 

Scenen hvor en hel familie skjeller ut hverandre i en dans av innestengt aggresjon og giftige analyser er en fryd å se på. 

Serien vises ikke på noen kanaler ennå. 
Hvis du vil se den, må du gå til Louis C.K. sin hjemmeside og kjøpe episoden der. 
Den koster fem dollar. 
",1
"Black Widows S01 E01 - E02
Forfriskende langt unna nordisk noir. 

Viaplay og TV3 går for lysesvart humor og underholdningskrim i sin første originalserie for det norske, svenske og danske markedet. 

Og i disse «nordisk noir»-tunge tider er det forfriskende å se et nordisk krimsamarbeid uten nattlig storbypanorering og grått dagslys. 

Her siktes det mot Coen-inspirert forviklingskrim med mørke handlinger i humoristisk lys. 
Det hele kledd i stemninger og farger fra den øvre skandinaviske middelklasse. 

De tre kvinnelige hovedrollene, spilt av Cecilia Forss, Synnøve Macody Lund og Beate Bille, treffer en fin harmoni mellom vinglass og gryende forbryterkarrierer, og spesielt Macody Lunds litt beske Johanna er et vittig bekjentskap. 

Men det er noe tamt og forutsigbart over det hele etter to episoder. 

En del av forviklingshumoren er av den drygt opplagte sorten. 
Peter Stormares eksentriske politimann har ikke fått meg til å le ennå. 
Og selv om flere av karakterene lener seg opp mot Coen-brødrenes stemningsfulle univers, så har ikke serien vært i nærheten av det nivået i åpningen. 

Norsken, svensken og dansken 

Svenske Rebecka (Cecilia Forss), norske Johanne (Synnøve Macody Lund) og danske Kira (Beate Bille) er tre elegante venninner som kvitter seg med sine tre strevsomme ektemenn i en liten ferierelatert båteksplosjon. 

Tilbake i hjemlandet Sverige tårner problemene seg raskt opp for de tre. 

En brysom politimann fra Norge (Kyrre Hellum) har mistanke om at de har noe å skjule. 
Og siden de tre ektemennene jobbet i samme bedrift, og aldeles ikke hadde rent mel i sine poser, så dukker det opp en skummel type på jakt etter noen skjulte penger. 

Det er jo ikke lett å finne tilbake til hverdagsrytmen med huset fullt av fremmedfolk. 
Utfordringene blir heller ikke færre da en bag med sedler dukker opp. 
En sånn skatt er det da for galt å bare gi fra seg. 

Med en smak av Fargo 

Black Widows er basert på en finsk seriesuksess fra 2014, men det er også lett å finne paralleller til Coen-brødrenes Fargo-univers i serien. 

I tillegg til Peter Stormares tilstedeværelse, har vi ekteskapsdrap, vanlige mennesker som vikles inn i forbryterlivet, et forretningslignende forbrytersyndikat i kulissene og sympatiske politifolk med godt blikk for sammenhenger. 
Men satt opp mot slike forbilder, blir Black Widows en fattig versjon. 

Det er tydelig at Viaplay og TV3 vil treffe bredt med Black Widows, og det gjør at folkelighet og gjenkjennelighet ser ut til å være prioritert over originalitet og treffsikkerhet i både situasjons- og karakteroppbyggingen. 

Det er en del ""det poenget tar alle""-humor her. 
Spesielt blir vitsingen om skandinaviske språkbarrierer og situasjonskomikken mellom politiet og enkefruene av aller enkleste sort. 

Det føles også noe geografisk orkestrert med et trippeldrap i Norge, som etterforskes i Sverige og følges med argusøyne av et dansk forbrytersyndikat. 
Og de som leter, kan nok finne at de tre enkene også virker å ha arvet noe fra sine nasjonaliteters stereotypiske gemytt. 

Black Widows er best når de sorte enkene får være alene. 
Cecilia Forss, Beate Bille og Synnøve Macody Lund behersker rollene og venninnedynamikken til fingerspissene. 

Når en skal heie på en trio med drapskvinner, så må de være kule. 
Og med en snert i replikken og en kledelig mangel på skrupler og samvittighetskvaler er denne gjengen fengende godt selskap å henge med. 

Black Widows har premiere på TV3 og Viaplay den 4. februar. 
",1
"Beck- Steinar 

Kristofer Hivju stjeler showet. 

Kristofer Hivju skaper liv og røre på politikammeret som den nye partneren til den svenske veteranetterforsker Martin Beck (Peter Haber). 
Og er med på å gjøre Steinar til en fengende og særdeles innholdsrik Beck-episode. 

Beck, som har holdt det gående som et av Sveriges krimflaggskip i snart 20 år, endte sin 31. episode på dramatisk vis, og har sett til Norge for å erstatte en sine største stjerner. 

Og Steinar Hovland (Hivju) er en underholdende arvtaker til Mikael Persbrandts frittalende etterforsker Gunvald Larsson. 
Steinar tar plassen som den litt løse kanonen i etterforskningsteamet, og oser av både barsk karisma og raus medmenneskelighet. 

Presentert som Oslopolitiets svar på Petter Northug stjeler Hivju oppmerksomheten i de fleste scenene. 
Der Steve McQueen fiklet med cowboyhatten for å trollbinde publikum, gjør Hivju det med energi, kroppskontakt og et vinnende vesen. 

Og så er han morsom. 
Beck er en serie som er god til å bryte opp alvorlig etterforskning med litt glimt i øyet. 
Med finurlige avhørsteknikker og et par velplasserte vitser gir Hivju serien et frisk og kledelig humoristisk drag. 

*Herfra og ut vil det komme litt spoiling fra tidligere Beck-episoder. 
* 

Mer figurdrama enn krim denne gangen 

Krimplottet er av sedvanlig solid Beck-kvalitet, men er ikke blant seriens mest magekriblende. 
En mordbrann på en campingplass hvor alkoholikere og narkomane bor, sender etterforskerne på sporet av både fromme hjelpere og aggressive nabolagsvakter. 

Og det blir en greit spennende og småekkel oppnøsting av hvem som har vært ute med bensin og fyrstikker. 

Men det er de personlige dramaene og omveltningene på arbeidsplassen som gjør at denne episoden får det til å svinge. 

Det er flere som har det tungt etter Gunvalds bortgang, og serien gjør smart bruk av at kriminalinspektør Steinar Hovland kommer inn i den ledige stillingen. 

Steinar Hovland er etterforskernes Petter Northug. 
Politisjef Klas Freden 

Den effektiviseringsglade politisjefen Klas Dreden (Jonas Karlsson), benytter anledning til en liten splitt og hersk på kontoret og forsøker å spille Hovland og Beck opp mot hverandre. 

Ellers vier episoden mye tid til både Oskars (Måns Nathanaelsson) traumer, Becks små skritt inn i romantikken og selvfølgelig noen kleine og småmorsomme prater på balkongen. 

En frisk erstatter for Mikael Persbrandt 

Det blir et toneskifte i overgangen fra Gunvald Larsson (Persbrandt) til Steinar Hovland for Beck. 
Og det blir en litt annen dynamikk blant Stockholmpolitiets beste. 

Der Gunvald kunne være veltalende arrogant, småkynisk og litt for fysisk til tider, er Hovland mer menneskevenn. 
God til å lese folk, god til å jatte med folk og med en tydelig sympati for den svake part. 

Kjemien mellom Hovland og Martin Beck er kledelig rufsete i innledningen, men går seg raskt til. 

Forholdet mellom de to hovedrollene er ikke uten spenning og skepsis, men har også utsikt mot vennskap. 
Og mot slutten er det noen riktig så kostelige ""buddy cop""-scener som gir godt med humør mellom de to politipartnerne. 

Hovland er likevel en uberegnelig type, villig til å følge magen over regelverk hvis det trengs, og ikke uten antiheltens mørkere side. 

Det er et privat hodebry som har sendt etterforskeren fra Oslo til Stockholm. 
En familieforbindelse som kan bli en dramatisk parallellhistorie utover de neste episodene. 

Beck – Steinar har premiere 6. februar på C More First og strømmetjenesten TV 2 Sumo. 
",1
"Vinyl S01 E01 - E05
En gave til diskusjonsglade musikknerder. 

Forventningene er enorme når HBO går sammen med Mick Jagger, Martin Scorsese og Terence Winter for å lage musikkhistorisk drama fra retroparadiset «New York på 70-tallet». 

Heldigvis svinger det godt allerede fra den Scorsese-regisserte piloten. 

Serien er litt trygg og traust i formen – sånn er det jo gjerne når selvsikre veteraner jobber med store budsjetter, og et par av sideplottene er litt ujevne i kvaliteten. 

Men et sprudlende friskt rollegalleri, en lekker tidskoloritt og et handlingsnav plassert midt i bløtkaka av New Yorks herlige musikkhistorie gjør at Vinyl både fenger og fascinerer. 

Dette er også en serie som får det til å klø i Wikipedia-fingrene. 
Her blandes musikkhistorie og fiksjon på elegant vis, og både nerder og noviser vil nok kjenne trangen til å fiske fram en skjerm for å lese seg opp på både bransjefolk, band og hendelser. 

Bobby Cannavale-show 

Bobby Cannavale storspiller som den karismatiske bransjemannen Richie Finestra. 
En replikksterk musikknerd fra Brooklyn som har brukt sitt gode øre og sine småkriminelle forbindelser til å slå seg opp og fram gjennom 60-tallets rock 'n roll-pregede musikkindustri. 

Men i 1973 er han leder for en døende platedinosaur. 
I noen kokaintunge runder slites han mellom å gjøre seg selv og vennene rike ved å selge ut og forlate bransjen, eller ta karusellen en gang til. 

Finestra er en desperat mann full av selvdestruktiv energi. 
Og plassert i en by der punk og hip hop er i støpeskjeen, har Scorsese og Winter gitt han en rå lekegrind som serverer rike miljøer og ikoniske skikkelser på løpende bånd. 

I tillegg til en svimlende god rolle av Cannavale, serveres vi også et helt nydelig karaktergalleri på plateselskapets øvrige kontorer. 

Ray Rymano (Alle elsker Raymond) er småmorsom som den sleipe promoeksperten Zak Yankovich, og Juno Temple er kompleks og kul som den unge og lovende Jamie Vine, som får i oppdrag å holde styr på det energiske punkbandet Nasty Bits. 

Det er i sideplottene at serien beveger seg ut av trygge rammer og leker med estetikk og stemninger. 
Noen av Vinyls vakreste og såreste scener, er fra historien til Ritchies kone Devon (Olivia Wilde). 
Tidligere en av Andy Warhols inspirasjonskilder, nå i en noe melankolsk tilværelse som småbarnsmor. 

Med en smak av Mad Men 

Vinyl er nok en serie om en middelaldrende hvit mann med problemer, og det er lett å finne paralleller til en serie som Mad Men. 

Ritchie har både skjelettene i skapet og egoet til å matche Don Draper, og en kontortung og frilynt versjon av musikkbransjen på 70-tallet er på mange måter en naturlig tematisk forlengelse av reklamebransjens blomstring på 60-tallet. 

Vinyl er ikke like opptatt av å bruke kulisser, kostymer og estetikk som et bærende fortellende element. 
Men fans av spreke periodedramaer som er gode på detaljer, vil finne stor glede i å følge livet oppe i American Century Records. 

En gave til musikknerdene 

Det er likevel den musikkinteresserte som vil få aller mest utbytte av Vinyl. 
Det er en serie skreddersydd for musikkfans med sans og kjennskap til sent 60-tall og tidlig 70-tall. 

Serien er knallgod på å tilpasse virkelige artister og hendelser til fiksjonsuniverset – både i 1973 og med kledelige tilbakeblikk til karakterenes bakgrunn. 
Frie variasjoner over Led Zeppelins glefsende manager og en heroisk fin Vincent Damon Furnier (Alice Cooper) er musikkhistorisk lekenhet det svinger av. 

Slike scener inspirerer til å friske opp quizkunnskapene og sjekke ut hva som er myter og hva som kan være basert på virkelige hendelser. 

Personlig blir jeg også manisk opptatt av å sjekke hvilke plateselskap alle bandene, fra Grand Funk Railroad til Thin Lizzy, egentlig var på i 1973. 

Musikken er selvfølgelig fra øverste hylle i serien, og fungerer både som lydspor for figurene i fiksjonsuniverset, og andre ganger som et mer stilisert soundtrack som kun publikum kan høre. 

Det kommer litt for mange låter litt for tett til tider. 
Og et par av låtvalgene er litt skuffende opplagte etter min mening. 
Men her er det også masse gull, og Vinyl henter mye god stemning og troverdighet fra et smart plukket soundtrack. 

Mye god diskusjonsmat 

Låtvalgene er nok et av temaene som vil bli diskutert av seriefansen. 
Og det er serie som serverer mye god diskusjonsmat for den engasjerte vennegjengen. 

Martin Scorsese har igjen gyvet løs på New York og gitt byen en renskåren og skittenvakker koloritt. 

Serien tar mål av seg å gi publikum et bilde av hvordan både punk, hip hop og disko fant fotfeste utover 70-tallet. 
Det er mulig fans av både New York Dolls, DJ Kool Herc og ABBA vil mene sitt om Vinyl-versjonen. 

Og så viser serien oss en plateindustri med holdninger og en maktstruktur som står i grell kontrast til idealene som omkranser dagens musikkbransje. 

Er du glad i gode og ambisiøse dramaserier og/eller 70-tallets musikkhistorie anbefales du å sjekke ut Vinyl. 

Det blir riktig så morsomt til tider også. 
Det dukker opp noen reale Spinal Tap-øyeblikk. 
Stikkord: 
""Vikings with stratocasters"". 
",1
"Better Call Saul S02 - Sesongåpning
Fargerikt om hverdagens ulidelige gråhet. 

Det slår meg i sesongpremieren på andre sesong av Better Call Saul, hvor vidunderlig god serien er til å finne fram det gråeste i hverdagen og vise oss hvorfor vi flykter fra det. 

Om det er den trauste matpakken, det litt for trange kontoret, den litt for store selvoppofrelsen – serieskaperne Vince Gilligan og Peter Gould har skapt et univers hvor det er lett å forstå de som bøyer reglene for å bryte ut og strekke seg etter solskinnet. 

Med en fargerik koloritt, et fargerikt rollegalleri, treffende dialog, og gnistrende godt skuespill, fortsetter Breaking Bads spin-off serie der den slapp. 

Fremdeles males antihelten vår i et sympatisk lys, men denne gangen virker det som det er gjennomtenkte valg, og ikke uheldige omstendigheter, som skyver Jimmy McGill/Saul Goodman ut på en mer lyssky karrieresti. 

*Spoileradvarsel! 
Herfra og ut vil det komme elementer fra både sesong 1 og Breaking Bad. 
* 

I fotsporene til Walter White 

«Jeg gjorde det for meg. 
Jeg likte det. 
Jeg var flink til det.» 

Slik oppsummerte Walter White (Bryan Cranston) sitt kriminelle karrierevalg, fra kjemilærer til meth-kokk, i siste episode av Breaking Bad. 

Og det er dette tankegodset som er i ferd med å feste seg hos Jimmy (Bob Odenkirk) i starten av sesong 2. 

Mestringsfølelsen er viktig for mennesket, og på et plan handler begge seriene om folk som er gode til ting som dessverre gir best selvtillit og selvfølelse på feil side av loven. 

Jimmy har advokatverden for sine føtter i starten av sesong 2, men han føler seg ikke helt hjemme blant sjefer og rutiner. 
Han vil virkelig ikke tilbake til en grå hverdag. 
Og motivert av svik og en trang til å realisere egne talenter, blir blikkene mot gamle vaner mer og mer lengselsfulle. 

Bob Odenkirk er Jimmy McGill 

Det er en salig blanding av sjarm, taletalent, usikkerhet og sluhet som bor i Jimmy/Saul, og Bob Odenkirk har full kontroll på hele spekteret. 
Han er denne rollen og trenger ikke ty til mer enn en velplassert vridning i leppemuskulaturen for å få fram et troverdig skifte i Jimmys lynne. 

Samspillet med Rhea Seehorn i rollen som Kim Wexler når nye høyder i starten av sesong 2. 
Hun er håpet vi vet at vil slokne. 
Og det er som alltid vondt og vakkert og se lykke som ikke vil vare. 

Det er Thomas Schnauz som har både skrevet og regissert denne sesongåpneren. 
Schnauz var også mannen bak den nydelige «Say My Name»-episoden fra Breaking Bads siste sesong. 
Det er en av mine absolutte favorittepisoder. 
Mye på grunn av to særdeles minneverdige scener – en fra ørkenen og en fra elveleiet. 

Og Schnauz fortsetter å lage fengende og nydelig TV fra Albuquerques solfylte underverden. 
Han byr på flere scener som er nydelig fanget og veldig beskrivende i sin enkelhet. 

Slutten på åpningssekvensen er av det humoristiske og triste slaget – hvor hverdagsfortvilelsen males med tynnslitt pensel. 
I andre enden av skalaen komponerer han en svindeldans av ypperste sort når Jimmy bestemmer seg for å børste støv av gamle kunstner på lokal Tequila-bar. 
",1
"Love S01
Koselig, kleint og klønete om kjærligheten. 

Når Judd Apatow lager film, da følger vi med. 
Regissøren og manusforfatteren står bak blant annet The 40 Year Old Virgin, Knocked Up og Trainwreck, og navnet hans har dermed blitt synonymt med morsomme romantiske komedier. 

Da det ble klart at han skulle lage en romantisk komedie i serieformat for Netflix, fanget dette derfor undertegnedes interesse. 

Serien, som rett og slett heter Love, er en morsom og sær fortelling om den kjipe delen av kjærligheten. 
Her er det interessante rollefigurer du ønsker å bli bedre kjent med, men serien strekker ut en handling som lett kunne passet i en film på under to timer. 

Den klønete jakten på kjærligheten 

Love tar oss med til L.A., der den sosialt keitete nerden Gus, spilt av Paul Rust, har en drøm om å bli manusforfatter. 
Han jobber imidlertid som undervisningsveileder for den tolv år gamle, bortskjemte stjerna i en middelmådig TV-serie om hekser. 

Når Gus sin kjæreste innrømmer at hun har vært utro faller livet hans i grus, men et liv snudd på hodet byr også på nye muligheter. 

Samtidig som Gus dumper dama, tar også det destruktive forholdet til Mickey, spilt av Gillian Jacobs, slutt. 
Hun er den kule, frekke jenta som tilsynelatende ikke bryr seg om noe, men som har store problemer på innsiden. 

De to møtes selvfølgelig og et vennskap vokser frem – men Gus vil selvsagt være mer enn bare venner. 
Dermed begynner en klønete, klein og til tider ubehagelig jakt på kjærligheten. 

Kleint og morsomt 

I likhet med HBOs Togetherness så handler Love om kjærligheten når den er vanskelig, men Apatows serie er hakket mer komisk enn førstnevnte. 

Det er mange gode scener i serien som gjorde meg glad i rollefigurene. 
Som for eksempel når Gus kaster alle filmene i flyttekassen ut av bilen i fart, fordi Hollywood har gitt ham uoppnåelige forventninger til kjærligheten, eller når Mickey sender Gus på date med romkameraten sin og det går rett vest. 

Begge sender meldinger til Mickey om hvor fælt det er, hun sender de videre til dem. 
Kjempekleint og kjempemorsomt. 

Jacobs skinner mest 

Skuespillet er jevnt over godt i serien, både når det gjelder hovedroller og biroller. 
Paul Rust kler rollen som nevrotikeren som overanalyserer alle han møter, og den australske komikeren Claudia O'Doherty er supersjarmerende i rollen som Mickeys romkamerat Bertie, det varme hjertet i serien. 

Det er likevel Gillian Jacobs som skinner mest i Love, hun er strålende i rollen som Mickey, som har klare bipolare tendenser. 
Jacobs har rekkevidden som må til for å være troverdig både i manisk gledesrus og i de dype dalene. 

Lite handling 

Love er søt og flau, men til tider også vanvittig irriterende. 
I kjent Apatow-stil dras rollefigurenes feil og mangler til det ekstreme, og selv om det er morsomt blir det av og til for mye. 

Som for eksempel når Gus klikker på manusforfatterne i hekseserien og lager en kjempescene fordi de ikke respekterer ideene hans for en ny episode. 
Når han er så sosialt keitete at det slutter å være morsomt blir han bare irriterende, og jeg sitter og krymper meg i sofaen av ubehag. 

Det er heller ikke fryktelig mye handling å skryte av i serien. 
Historien, som lett kunne ha passet inn i en kinofilm er altså strekt ut over ti episoder, og det er derfor lite i hver episode som faktisk driver handlingen fremover. 

Heldigvis er Mickey, Gus og vennene deres artige og interessante nok til at jeg vil følge dem og bli bedre kjent med dem. 
Selv om de er irriterende er de også sjarmerende på sine måter. 

Judd Apatow gjør det han er best på også her, nemlig å balansere humor med menneskelig sårbarhet. 
Til tross for seriens mangler klarer Apatow på denne måten likevel å gjøre Love til en serie du blir glad i. 
",1
"Vikings S04 E01 - E04
Blod, ære og samfunnslære. 

*Denne anmeldelsen inneholder spoilere fra tidligere sesonger av Vikings. 
* 

Jeg var lite begeistret for starten på sesong 3 av Vikings. 
Jeg trodde serien var i ferd med å miste både handlingsdriv og sin særegne stil, men utover i sesongen ble de antagelsene gjort til skamme. 

Det historisk inspirerte actiondramaet strammet grepet halvveis ut i sesongen. 
Paris ble et samlende mål for vikingene. 
Landbruksvinkelen ble lagt død – bokstavelig talt. 
Den påtagelig mystiske gjesten i Kattegat forsvant i løse luften og seriens mytologi gikk tilbake til kledelig tvil og tro. 

Starten på sesong fire fortsetter i det samme gode tempoet som bygde seg opp utover sesong 3. 
Både Norden, Wessex og Paris forbereder seg på nye slag. 
Svik og blodige oppgjør står i kø, og en fin bukett nye navn og karakterer legger grunnlaget for at Ragnar Lothbrok (Travis Fimmel) også vil få en del å stri med i eget hus. 

Et par av karakterene spilles i overkant såpete, og jeg kan styre meg for en del overforklarte renkespill framført i halvdårlige sexscener. 
Men Vikings sprudler av fortellerlyst og bygger opp til fengende maktkamp i starten på sin fjerde sesong. 

Og dette er inspirerende TV-titting som bør kunne glede landets historielærere. 
Jeg slår stadig opp på personer og hendelser fra serien, for å se hva som ligner og ikke ligner på våre historiske kilder. 

Frisk vind i seilene 

Det starter friskt med flere små slag og blodige trefninger. 
Et kledelig tempo for en serie som er best når den kombinerer historisk troverdige hendelser, med fantasirike og estetiske kamper. 
Nye erobringer har gitt nye våpen, og serien fortsetter å være kreativ i voldsbruken. 

Uten å avsløre for mye av plottet, er det actionfylte maktjusteringer i både Frankrike, i England og i nord. 
Björn Ironside (Alexander Ludwig) trekker ut i naturen for å finne seg selv, og må kjempe mot både menn og dyr. 
Floki må ta konsekvensene av syndene fra forrige sesong og Rollo må bryte noen kulturelle barrierer i sitt nye hjemland Frankrike. 

Det lurer også hjemlige trusler mot Ragnar, hvor blant annet en norsk konge (Peter Franzén) virker meget interessert i en plass på tronen i Kattegat. 

Vikings er god til å skape kule og komplekse vikinger. 
Og med kong Harald Finehair (jepp, det lukter langhåret nasjonsbygger av det navnet) har de igjen skapt en umiddelbart fascinerende figur som sklir naturlig inn i miljøet som en laidback og kul motvekt til Ragnar. 

Også på den åndelige siden får serien påfyll. 
Denne gangen er det skikker og medisiner fra den fjerne Østen som besnærer vikingkongen. 

Vikings gjør veldig god bruk av et større budsjett i denne omgang. 
Med luftige kamerakjøringer får vi både vakre oversiktsbilder av ugjestmild natur, og vi får følge intense fluktscener i ulendt terreng. 

Jeg liker at stilgrepene utvides til å fange enda mer av naturen vikingene levde i, og ser fram til kampscenene når vikingene igjen for alvor samler troppene og vender nesen mot kontinentet. 

Fengende figurer, slapp sex 

Travis Fimmel fortsetter å legge lag av selvbevisst stormannsgalskap til en humørfylt men plaget konge. 
Ragnar Lothbrok er for meg seriens store magnet, og med Fimmels karisma eier kongen hver en scene han er i. 

Også Alexander Ludwigs Björn Ironside får vist seg fram i starten av sesongen. 
Hans manndomsprøve i ødemarken er av den klassiske og svært fornøyelige sorten. 
Mann mot natur, krydret med noen riktig så gode brøl og slagsmål. 

I Wessex har prinsesse Judith (Jennie Jacques) blitt en stadig mer interessant karakter. 
Hun har utviklet en nese for maktspill, og utfordrer kirkens kvinnesyn da hun søker utdanning og kunnskap. 

Et par av handlingstrådene er litt halvslappe. 
Spesielt gjelder det i Paris hvor figurene er noe karikerte. 
Der er det også påfallende hvor mye av skumle planer og hemmeligheter som må sies høyt av personer som befinner seg i seng med hverandre. 

Sammenlignet med en serie som Outlander, har Vikings definitivt ikke klart å knekke lidenskapslåsen i sine sexscener. 
De er både kjedelige og for mange. 

Likevel er dette en av seriens beste sesongåpninger, og det skal bli spennende å se hvor serieskaper Michael Hirst fører den sagnomsuste Ragnar og hans familie videre. 

Det ser nemlig ikke ut til at serien har tenkt å slutte og provosere de historieinteresserte. 
Ifølge rollelisten skal den hårfagre kong Harald Finehair få besøk av sin yngre bror Halfdan the Black (Jasper Pääkkönen). 
Det er et dristig valg som muligens vil ergre en del fans, men jeg har sans for at serien tar seg noen kreative friheter for å leke med saga-forventningene våre. 

Vikings sesong 4 har premiere på HBO Nordic 19. februar, med nye episoder hver fredag. 
",1
"Fuller House S01 E01 - E03
Fullstendig utdatert. 

Jeg har aldri opplevd maken til et så anstrengt nostalgiforsøk som i Fuller House. 

Dette er ikke en serie som ønsker å leve i 2016, dette er en selvforherligende gjenforeningsfest som har blitt dratt for langt. 

Det eneste nye vi serveres er metahumor om at Olsen-tvillingene ikke ville være med på comebacket. 

Ellers er vitsene så utdaterte og rollefigurene så karikerte at selv skuespillerne sliter med å holde maska. 

Og mengden referanser til Full House i innledningen er faktisk så massiv, at handlingen i Fuller House overdøves fullstendig. 
Det tipper helt over når vi får split-screen av de to seriene sammen, så vi kan se hvor identiske scenene er. 

Tre menn damer og en baby 

Full House gikk på skjermen i USA mellom 1987 og 1995, og var godt ettermiddagsselskap for norsk ungdom utover på 90-tallet. 

Familievennlig og søtt, men også litt relevant og frisk, da serien tok inn over seg et dødsfall på mor, og hvordan tre menn skulle klare å oppdra tre døtre. 

Så 29 år senere har historien gjentatt seg. 
Eldstedatter D.J (Candace Cameron Bure) har akkurat mistet sin mann, og har tre små barn hun må oppdra alene. 
Men akkurat som sin far, får hun hjelp av familie og venner da søster Stephenie (Jodie Sweetin) og nabo Kimmy Gibbler (Andrea Barber) flytter inn. 

Jeg synes serieskaper Jeff Franklin er direkte kjip mot rollefiguren D.J Tanner, som først må miste sin mor, og så sin mann. 
Men Franklin er tydeligvis fast bestemt på å følge sin 29 år gamle mal til punkt og prikke, så da gjør han ikke mer enn nødvendig på manusfronten. 

Serien vil nok vil gi gjensynsglede og litt latter til Full House-fansen, men dette er en blek kopi. 
Manuset er et tynt oppkok på gammel spiker, og gamle barnestjerner blir ikke nødvendigvis gode skuespillere. 
Bure, Sweetin og Barber har sine øyeblikk, men de tre nye hovedrollene holder ikke nivået, og har ikke registeret, til Bob Saget, John Stamos og Dave Coulier. 

Det betyr at serien blir fattig på gode figurer. 
Originalseriens foreldre drar etter første episode, og den nye gjengen barneskuespillere imponerer ikke etter tre episoder. 

En mislykket gjenoppliving 

Serien prøver også å skape litt wow-faktor med noen gjestestjerner. 

Det grøsset nedover ryggen min da soulartist Macy Grey, som har en omfattende og tafatt gjesteopptreden i episode 3, ropte til publikum at hun har et album til salgs. 

Men en så brautende produktplassering er kanskje ganske beskrivende for en serie som verbalforklarer alt som skjer i handlingen, og hvor John Stamos har fått replikken: 
""Damn we all still look good"". 

Fuller House gjenoppliver formatet til 80- og 90-tallets kjernesunne familieserier, med ledende publikumslatter og korte punchlinefyllte dialoger. 

Det er et forslitt serieformat, og når serieskaper Jeff Franklin ikke har særlig mer enn selvplagiat og utdatert humor å komme med, så blir Fuller House en usjarmerende kloning av en utdatert suksessformel. 

Hollywood har lært oss at det sjeldent er lurt å tukle med DNA-et til utdødde raser, denne seriedinosauren burde aldri vært vekket til live. 

Hele første sesongen av Fuller House har premiere på Netflix den 26. februar. 
",0
"House of Cards S04 E01 - E07
Robin Wright er i sitt ess. 

Claire Underwood er stjerna i politikerdramaets fjerde sesong, og Robin Wright imponerer som den svært ambisiøse førstedamen. 
Tilbakeholden og fasadesterk med en iskald eleganse som stikker som en kniv når hun trenger å demonstrere sin nådeløshet. 

House of Cards er fremdeles stilfullt, velkledd og smart serieselskap, og serien får inn kjærkommen energi etter hvert som valgkampen drar seg til med nye fjes og gamle hemmeligheter. 
Men det er noe tamt over sesong 4. 
Dette er ikke lenger en serie som flerrer tenner og trekker oss inn i forrykende og fornøyelige maktspill, dette er kontorkonspirering fortalt med innestemme. 

Det er faktisk mer galskap i den virkelige amerikanske valgkampen enn det er i seriens første sju episoder. 
Det sier kanskje mer om amerikansk politikk i 2016, enn amerikansk TV-drama. 
Men House of Cards er en serie som skapte sin suksess på å være hakesleppene brutal og drøy. 
Midtveis i den fjerde sesongen er det fremdeles de blodige hendelsene i sesong 1 og 2 som gir det beste drivstoffet for spenningen. 

*Herfra og ut vil det komme noen få spoilerer fra tidligere sesonger av House of Cards* 

Førstedamen vil ha førsteplassen 

Den skruppelløse president Frank Underwood (Kevin Spacey) manglet en real utfordrer til maktkampen i forrige sesong. 
Det får han så det svir når førstefruen går grundig lei av å spille andrefiolin til sin maktgrådige gemal. 

I Underwood-paret er det så langt Claire som har vært minst drittsekk, men hun viser seg vel så ussel og dyktig som sin mann når hun er motivert for å klatre på karrierestigen. 

Claire serverer ikke like mye show og sirkus som Frank i sine ugjerninger, men det er noen frydefulle øyeblikk i vente for dem som elsker utspekulerte renkespill. 
Og Robin Wright glitrer av triumf og skadefryd når hun leverer sine velplasserte bedrag. 

Hun får også god hjelp. 
Neve Campbell (Skrik) er et godt tilskudd til rollelisten, og hennes Leann Harvey er en frisk karakter med potensial til å både velte og berge lasset. 
En annen herlig dame er Claires mor, spilt av Ellen Burstyn. 
En stolt sørstatskvinne fylt av sårede følelser og usympatiske trekk. 

Dialogen i House of Cards er fremdeles velskrevet, og spesielt grepet med å kryssklippe mellom taler som skrives og den endelige framføringen er et godt grep som viser en interessant side av ordets makt i politikken. 

Men en del av Frank Underwoods karismatiske kraftsalver har blitt noe karikerte. 
Når det glipper i ordvalg og framføring, er det nesten parodisk å se på pompøsiteten. 

Sliter med politikken 

House of Cards holder på alle signaturtrekkene som har gjort serien til Netflix store flaggskip. 
Her er kostymene, pratingen til kamera og de symboltunge bakgrunnene. 

Men serien har ennå ikke fått dreis på dramaturgien etter at Underwood fikk plass i Det hvite hus. 
De stilrene overflatene er i ferd med å bli sterile og den kjølige tonen i kulisser og arkitektur blir kjedelig i mangel på kontrasten til Washingtons bakgater, T-banestasjoner og redaksjonslokaler. 

Serien har heller ikke det samme drivet og fiksjonstroverdigheten som de beste Washington-seriene når det gjelder politikken. 
De politiske situasjonene i serien virker kun å være skrevet som ammunisjon til renkespillet. 
Spesielt utenrikspoengene framstår som livløse variasjoner over slitte oppfatninger – Russland er macho og Midtøsten er full av terrorister. 

På denne fronten er House of Cards en pappserie sammenlignet med Presidenten og andre serier som vier tid til å levendegjøre politikken og utfallet av det som står på spill – i House of Cards skal vi bare bry oss om hva et mulig bombeangrep har å si for tronekampen i Washington. 

Men, det er slik det ser ut halvveis i løpet. 
Mye av det som skjer er posisjonering for det som skal utfolde seg i sesongens andre halvdel. 
Og det er mer enn nok av spennende karakterer, konspirasjoner og nyhetsaktuell nærhet til at det at jeg ser fram til å se den fiktive valgkampen spille seg ut. 

Netflix har allerede bekreftet en sesong 5, så jeg regner ikke med at hverken Frank eller Claire forsvinner fra maktens korridorer, uansett om det blir Underwood 2016 eller sviende nederlag. 

House of Cards har premiere på Netflix 4. mars. 
",1
"Bosch S02 E01 - E02
En hardkokt tjuvstart på krimpåsken. 

Jeg har stor sans for serieversjonen av Michale Connellys bokhelt Harry Bosch. 

Bosch er en serie som dyrker den klassiske storbykrimmen, og lykkes usedvanlig godt med det. 

Los Angeles kommer til live som en mørk og stilig jungel – full av gamle minner og intrikate forbindelser i alle ledd. 
En perfekt sandkasse for vår etterforsker Harry Bosch, som spilles knakende godt, og bitende hardt, av en glimrende Titus Welliver. 

Dette er en sofistikert sjangerkrim som ikke vil være alles tekopp. 
Både den tørre humoren og de korte og overtøffe replikkene er en smakssak som lett kan tippe over for mange. 
Men hvis du er disponert, er Bosch en serie som gir en perfekt tjuvstart på krimhøytiden. 

Nakkeskudd, porno og Østeuropeisk mafia 

Etter en seks måneders suspensjon er Harry Bosch tilbake på kontoret. 
Fremdeles med elendig tålmodighet for udugelighet og veike sjefer, og fremdeles med en velutviklet nese for effektivt detektivarbeid. 

Et lik i bagasjerommet på en dyr bil sender Harry og partneren Jerry Edgar (Jamie Hector) på sporet av pornoindustrien og mafiaen. 

Igjen er det de rike plottene som gjør Bosch til magekriblende god krim. 
Ringene sprer seg raskt utover vannet. 
Denne gangen må Harry og J. Edgar bryne seg på en merkelig FBI-innblanding, spor tilbake til den Østeropeiske mafiaens L. A-begynnelse og sjefer som ikke vil grave for dypt. 

Brent Sexton (Justified, The Killing) dukker opp i en kledelig rolle som en litt for hjelpsom sikkerhetsvakt. 
I tillegg ligger mordet på Harrys mor som et ruvende sår i hans bakgrunn, og en tipstelefon fra en kvikk journalist ser ut til å kunne kaste nytt lys over den saken. 

Fortreffelig sjangerkrim 

Dette er en serie som er bygd på sjangerkonvensjoner, men den føles aldri slitt eller for karikert – dette er foredling av en tradisjon. 

Rik på Hollywood-referanser, noir-virkemidler og stemningsskapende jazz. 
Dette er et L.A som spiser gode intensjoner, og som syder av nattens hemmeligheter. 

En slik by er skapt for Harry Bosch. 
En mann som skinner som arrogant underdog, og kanaliserer mye av byens antihelter som Philip Marlowe og Bud White – hardkokt, lastefull og med en velutviklet rettferdighetssans. 

I seriens vignett står Harry foran vinduet med en ikonisk utsikt over storbynatten som en årvåken beskytter. 
For selv om L.A ikke kan reddes, kan skurkene straffes. 

Når politikken og fasadene blokkerer rettferdigheten og nakkehårene reiser seg i irritasjon, er det godt å ha Harry Bosch på laget. 

For de leseglade er Bosch sesong 2 basert på følgende bøker: 
Trunk Music, The Drop og The Last Coyote. 

Bosch har premiere på HBO Nordic lørdag 12. mars. 
Alle 10 episodene legges ut på premieredagen. 
",1
"Daredevil S02 E01 - 07
Djevelen fra Hell's Kitchen har fortsatt den beste superheltserien. 

Første sesong av Marvels Netflix-serie Daredevil slo meg i bakken med sin fantastiske skurk Wilson Fisk. 

Vincent D’Onofrio var enestående i rollen som den morderiske psykopaten som vi fikk sympati for på grunn av hans trøblete barndom. 

Å toppe Fisk ville vært umulig. 
Istedenfor å gi oss en ny skurk som ikke er like god, har serieskaper Drew Goddard og manusforfatter Bill Everett derfor droppet skurkeskikkelsen i sesong to til fordel for en skikkelig antihelt. 

Nå er det nemlig flere enn Daredevil som fakker kjeltringer i Hell’s Kitchen, men istedenfor å sette byens kriminelle bak lås og slå setter The Punisher ei kule i skallen på dem som trosser loven. 

Dermed er det duket for moralske dilemmaer og indre kvaler i sesong to av Daredevil, noe som fungerer svært godt i sesongens første halvdel. 

Mindre, men bedre action 

På grunn av fraværet av en ren skurk har denne andresesongen en annen tone enn den første sesongen. 
Dramaet på advokatkontoret er viet større plass, mens det er færre scener med Daredevil som fakker skurker om natta. 

Til gjengjeld er actionsekvensene større og bedre koreografert enn i forrige sesong, med imponerende scener som nesten fremstår som én tagning. 

Sesongen innledes av at en bande i den irske mafiaen blir bombardert av et heftig kuleregn som etterlater dem i en blodig pøl av ihjelskutte kropper. 

Politiet tror første det er et gjengopprør, men det viser seg raskt at det kun er én mann som er ute etter å utslette byens avskum som er på ferde – The Punisher. 

Matt, kompanjongen Foggy (Elden Henson) og assistenten Karen (Deborah Ann Woll) har hendene fulle av pro bono-saker for Hell’s Kitchens vanskeligstilte innbyggere, men når Matt får nyss om at politiet ikke har kontroll på situasjonen med The Punisher, må djevelmaska på igjen. 

Moralske dilemmaer 

I første sesong tok det en god stund før Daredevil kom i ordentlig nærkontakt med Fisk, men i sesong to introduseres Daredevil og Frank Castle, som er The Punishers virkelige navn, raskt. 

Den store konfrontasjonen kommer allerede i løpet av de første episodene, noe som gjorde meg engstelig for hvordan spenningskurven skulle utvikle seg. 

Spenningen faller imidlertid ikke fordi sesongen ikke bare handler om rivaliseringen mellom The Punisher og Daredevil, men mer om hvordan Matt Murdock takler rollen som byens beskytter. 

Sesong to av serien stiller i større grad enn tidligere moralske spørsmål rundt det å ta loven i egne hender. 
Hvor mye er livet til en morder egentlig verdt? 
Er det innenfor å ta livet av noen hvis det hindrer vedkommende i å skade andre? 
Er det greit å være både dommer, jury og bøddel hvis det betyr at du gjør byen din til et bedre og tryggere sted? 

Strålende skuespill 

Slike spørsmål blir ofte stilt i superheltfilmer og tegneserier, men det føles likevel ikke som en klisjé i Daredevil. 
Et godt manus samt gode skuespillere er grunnen til at det ikke føles forslitt. 
Jon Bernthal (The Walking Dead, Sicario) gjør kanskje sin beste rolle noensinne med Frank Castle. 

Frank er forstyrret, men målrettet, kynisk, men følsom, og Bernthal klarer å formidle de ulike lagene i rollefiguren på en strålende måte. 
Han er troverdig i alle ledd, samtidig som det er en fryd å se det kalde blikket i fjeset hans når straff skal deles ut. 

Scenen der oppgjørets time er kommet mellom The Punisher og Daredevil er strålende skrevet, og sår på en effektiv måte et frø av tvil i Matt om rollen som Daredevil er den rette måten å bekjempe ondskap på. 
Hvor lik er han egentlig Frank? 

Velfungerende tilbakeblikk 

Daredevils moralske kode blir i enda større grad satt på prøve når en skikkelse fra fortiden dukker opp, nemlig Elektra. 
Matt har en fortid der han ikke var fullt så ansvarlig som han er nå, en side av ham Elektra ønsker å lokke frem igjen. 

Elodie Yung kler rollen som den hemningsløse rikmannsdattera som i sin kjedsomhet er ute etter action, og som har viklet seg inn i et kriminelt komplott hun ønsker å stanse. 

Gjennom Elektra blir vi også bedre kjent med Matt. 
Tilbakeblikk fra Matts tid på college gir oss et innblikk i hvem han var før han ble Daredevil og sier noe om hvorfor han tenker som han gjør. 

Større ting i gjære 

Det ser også ut til at det er Elektra som kommer til å drive handlingen i serien videre. 
Hun åpner Matts øyne for at den organiserte kriminaliteten i Hell’s Kitchen på ingen måte forsvant med Wilson Fisk, men ligger og ulmer under overflaten. 

Halvveis ut i sesongen ser det ut til at Daredevil skal få større problemer å bryne seg på enn The Punisher, og den syvende episoden slutter med en skikkelig cliffhanger som gjorde meg veldig spent på fortsettelsen. 

Etter å ha sett første halvdel av sesong to kan jeg konkludere med at Daredevil fortsatt er den beste superheltserien på markedet akkurat nå. 
Jeg krysser fingrene for at fortsettelsen blir like bra. 
",1
"The Night Manager S01 E01 - E02
Elegant britisk spionkrim med en smak av Bond. 

The Night Manager er en fengende og lekker påskekrim basert på en roman av spionmesteren John le Carré fra 1993. 

Historien er flyttet til vår nære fortid, og serien vever på utmerket vis sammen internasjonal storpolitikk, den arabiske vår, et mord og et høyrisikabelt spionoppdrag. 

Det hele er elegant regissert av Susanne Bier, og frontes av et knallgodt rollegalleri som behersker den britiske krimstilen til fingertuppene. 

Selv om dette er en serie som bruker hodet mer enn musklene, er det en distinkt smak av James Bond-universet i denne serien. 

Både vignetten, stedene vi besøker og miljøene som skildres kunne vært hentet fra en Bond-film. 
The Night Manager presenterer også skurken sin med en timing som oser av klassisk spionfilm. 

*Spoileradvarsel! 
Denne anmeldelsen inneholder noe av handlingen fra seriens første episode. 
* 

En handlekraftig nattportier 

Jonathan Pine (Tom Hiddleston) er en tidligere britisk soldat som har funnet sin hylle i livet som nattportier på et luksushotell i Kairo. 

Under tumultene rundt president Mubaraks avgang i 2011, blir han kontaktet av en av hotellets kvinnelige gjester som presenterer seg som Sophie (Aure Atika). 

Hun betror seg til Pine, og gir han en rekke dokumenter hun gjerne vil at nattportieren skal dele med den britiske etterretningen om noe skulle skje henne. 
Dokumenter som viser at den høyt respekterte britiske velgjøreren Richard Onslow Roper (Hugh Laurie) i virkeligheten er en av verdens verste våpenhandlere. 

Uten å avsløre så mye mer, vikles Pine raskt inn i et internasjonalt nett hvor spionasje, drap og økonomisk makt utgjør trådene. 

Men han er ikke alene. 
Blant de grå kontorene i den britiske etterretningen sitter sympatiske Angela Burr, glitrende spilt av Olivia Colman (Broadchurch), og hun har ventet lenge på en mulighet til å snøre nettet rundt Roper. 

Tom Hiddleston er fortreffelig 

Dette er Tom Hiddlestons serie i de første episodene. 
Han er en glimrende skuespiller som behersker balansen mellom tilbakeholden yrkeseleganse og en mer energisk helterolle - han kropsliggjør den siviliserte overflaten som skjuler verdens råskap. 

Dette er en serie som bygger mye av ""stolkantspenningen"" og intensiteten sin mot møtene mellom karakterene til Hiddleston og Laurie, og de to skuespillerne har en underholdende kjemi som setter spenningen fra første blikk. 

Regissør Susanne Bier er veldig god til å la seriens kulisser sette en distinkt smak på episodene. 
Spesielt seriens første episode på luksushotellet i Kairo får mye av sin eleganse og spenning gjennom hotellets utforming og dynamikk. 

Og trekløveret Hiddleston, Laurie og Colman er skuespillere som virkelig utnytter føringene som de ulike omgivelsenes gir dem. 

Det gir oss en variert, men stilsikker krim. 
Og med konspirasjonsknekkende kontorhelter som hutrer foran en defekt radiator, og selveste doktor House (Laurie) som veltalende superskurk, så er The Night Manager silkeføre på skjermen. 

The Night Manager har premiere mandag 21. mars kl. 21.40 på TV 2 og TV 2 Sumo. 
Det vises to episoder hver dag frem til og med skjærtorsdag 24. mars. 
",1
"Lucifer S01 E01
Teit, men artig konsept som kan bli en skikkelig «guilty pleasure». 

Sjarmerende drittsekker på TV-skjermen er intet nytt, og med den nye etterforskningsserien Lucifer har serier som Castle, The Mentalist og Elementary fått følge av nok en kjekkas som tror han kan løse mordmysterier bedre enn politiet. 

Tvisten er at denne gangen er den sjarmerende drittsekken en fyr vi alle har hørt om før – nemlig selveste djevelen. 

Etter første episode å dømme så er Lucifer en underholdende politiserie, som er fullstendig usannsynlig og tullete. 
Dette er med andre ord ikke serien for deg hvis du har behov for plausibelt politiarbeid og troverdig etterforskning når du ser på TV. 

En djevelsk etterforsker 

Lucifers variant av djevelen er hentet fra tegneserien The Sandman. 
Lucifer Morgenstern (Tom Ellis) har bestemt seg for å ta en ferie fra Helvete. 
Han har lagt sitt djevelske straffearbeid til side og starta en nattklubb i LA isteden. 

Der lever han et rikmannsliv med vakre damer på armen, men når favoritten Delilah blir drept utenfor klubben hans vekkes lysten for å tukte den skyldige i ham igjen, og han bestemmer seg for å hjelpe LA-politiets etterforskning. 

Den hjelpen er selvfølgelig ikke ønsket og etterforskeren Chloe Decker, spilt av Lauren German (Chicago Fire, The Divide), sliter med å ta fyren som hevder han er mørkets fyrste (for det er han helt ærlig på) på alvor. 

Men Lucifer har selvsagt sine triks og viser raskt at han kan hjelpe Decker med å finne morderen. 
Dermed er «buddy cop»-eventyret i gang, med den sedvanlige småkjeklingen mellom rollefigurene vi er vant med i denne typen serier. 

Djevelen er en trivelig fyr 

Selv om historien har en djevelsk vri denne gangen så er dette en fortelling du har sett tusen ganger før. 
Som nevnt er den sjarmerende drittsekken en figur vi er godt vant med, og Tom Ellis gjør en figur som minner mye om for eksempel Nathan Fillions rollefigur i Castle. 
Småfrekk og ertende, pakket inn i sjarm som gjør at han slipper unna med det. 

Men selv om det er en forslitt type dette, så klarer Tom Ellis å få meg til å like Lucifer. 
Han er mer rettskaffen enn ond og virker som en skikkelig real fyr. 
Ja, merkelig nok så er djevelen sjøl en trivelig fyr. 

Det samme kan jeg ikke si om Lucifers motstykke Decker. 
Den vakre, men smarte og hardbarka politietterforskeren er en gedigen klisjé, og Lauren German klarer ikke å gjøre figuren noe mer interessant enn en våt ullsokk. 

Den tøffe, lille datteren hennes Trixie derimot, er langt mer engasjerende, og det ser ut til at hun og Lucifer kommer til å utvikle et bånd av noe slag i løpet av serien. 

Kan bli en «guilty pleasure» 

Det er ingen tvil om at Lucifer er en skikkelig teit serie, hele konseptet er jo bak mål! 
Og hver gang det dukker opp overnaturlige elementer i form av englevinger eller demoniske øyne krymper jeg meg i sofaen fordi det ser så dårlig ut. 

Men etterforsker-Lucifer er jo litt artig også, da. 
Og Tom Ellis sjarmerer meg i senk med den britiske aksenten sin. 

(Det er for øvrig ingen kvinner som kan stå imot Lucifers sjarm, utenom Decker da. 
For hans demoniske sexappell fungerer selvfølgelig ikke på henne.) 

Samme hvor dumt dette er – jeg tror at denne lille, merkelige saken av en politiserie kan bli en skikkelig «guilty pleasure» for en mange. 

«Lucifer» ser du på FOX onsdager klokka 21.55. 
",0
"The Path S01 E01 - E02
Fengslende godt om frihetsberøvende sekt. 

The Path er et velspilt drama som med nerve maler et intenst bilde av livet i og rundt en religiøs og hippieorientert sekt i USA. 

Serien starter litt korny, og det blir litt svevende og spilles litt kunstig i et par av handlingstrådene, men The Path er rik på gode rollefigurer, og jeg er på god vei til å bli hekta etter to episoder. 

Aaron Paul (Breaking Bad) og Hugh Dancy (Hannibal) spiller glimrende når deres rollefigurer på hver sin kant forsøker å takle tvil og tro. 
Og de menneskelige dramaene flettes fint inn i en spennende historie om maktmisbruk og særdeles vriene utmeldingsprosedyrer. 

Uten å peke på noen bestemt trosretning, så har serien en samfunnsrelevans som gjør den både viktig, modig og aktuell. 

Serieskaper Jessica Goldberg (Parenthood) er god til å vise oss det absurde i en sekts oppbygging og lære, samtidig som hun viser oss hvor avhengig mennesker kan bli av både fellesskapet og tryggheten som finnes under strenge regler. 

Sektens selvforsvarsmekanismer er mektige. 
Hvis en tar bort gudetroen, hva er det da som holder disse menneskene sammen? 
Og hva ville skje med de sunne og stabile menneskene hvis trossamfunnet kollapser og de står igjen uten hjem, penger og relasjoner? 

Hippiedop og sjokkterapi 

Eddie Lane (Aaron Paul) er familiemann med hengiven kone og to veloppdragne barn. 
Livet leves i staten New York, i en sekt som er dedikert til mayerismen. 

De følger en hippieglad blanding av økologisk dop, gudetro og en nivåbasert stige som fører til paradis. 
Et laidback ytre, men et rigid hierarkisamfunn bak lukkede dører. 

Deres åndelige leder er i Peru for å meditere seg fram til noen nye steg på trostigen, og i hans fravær er den velstriglede Cal Robertson (Hugh Dancy) vikar. 

Han drifter det hele bra. 
Sekten er kjapt på plass med nødhjelp til tornadoofre, de verver ensomme sjeler på gaten og Cal er meget påpasselig med å informere alle om at det ikke er en kult, de er en bevegelse. 

Men samtidig som bevegelsen stadig vokser i antall, så er det ikke alle medlemmene som trives like godt blant de få utvalgte. 

Eddie har begynt å tvile, men den slags tankegods er selvfølgelig ikke noe det er spesielt smart, eller trygt, å diskutere med familie og venner. 

En åndelig oppfølger for Jesse Pinkman 

De som trykket Aaron Pauls rollefigur i Breaking Bad til sitt bryst, vil kunne kjenne igjen mye av Jesse Pinkman i The Path. 

Eddie og Jesses bakgrunnshistorier i de to seriene går ikke helt opp, men det er mye likt i de to rollefigurens ungdomstid. 
Og Aaron Paul leverer igjen en veldig god tolkning av en usikker og fortvilet mann. 
Plaget av en ødelagt ungdomstid, desperat etter å bedøve smerten, men ute av stand til å finne stabil ro i en kur som bare lurer hjernen til å tro at alt er bra. 

Hugh Dancy leverer også en veldig god rollefigur som den karismatiske og farlige Cal Robertson. 
Han er autoritetsfiguren som vil så inderlig vel, men som synker inn i maktens beruselse for å holde både seg selv og sekten sammen. 

De ledende kvinnerollene har ikke kommet like sterkt i gang i starten på serien. 

Den søkende og hardt prøvede ungjenta Mary (Emma Greenwell) blir noe karikert framstilt i møte med den dominerende Cal. 

Eddies kone Sarah spilles greit av Michelle Monaghan, men der Eddie og Cal begge får spille både med åpne kort og skjulte hensikter, har ikke serieskaper Jessica Goldberg gitt samme karakterrikdom til Sarah tidlig i sesongen. 

Dette er absolutt en serie å sjekke ut hvis du er glad i gode familiedrama som evner å utforske motsetningsfylte og tettvevde miljø. 
Og hvis The Path fortsetter på samme kurs som sesongåpningen staker ut, så lover dette til å bli en serie som både kan bevege og underholde. 

The Path har premiere med to episoder 31. mars 
På HBO Nordic. 
Nye episoder kommer hver tirsdag. 
",1
"Unbreakable Kimmy Schmidt S02 E01 - 06
Fortsatt morsom, søt og sjarmerende. 

Unbreakable Kimmy Schmidt var en av fjorårets positive overraskelser på Netflix. 
Ellie Kemper var særdeles sjarmerende i rollen som Kimmy, som hadde bodd 15 år i en bunker fordi verden skulle gå under, før hun ble reddet og oppdaget at menneskeheten fortsatt levde videre i beste velgående. 

Sesong to fortsetter i samme spor, men morsom situasjonskomikk og harselering med stereotypier. 

Det er like artig som sist, men i de seks første episodene av sesongen mangler serien driv som bringer handlingen fremover. 

Den hjelpsomme Kimmy 

I sesong to går Kimmy på med pågangsmot for å få orden på livet sitt. 
Hun må få studiekompetansen på plass, men glemmer fort seg selv oppe i livene til alle andre. 

Ekskjæresten Dong (Ki Hong Lee) trenger hjelp med oppholdstillatelsen, romkameraten Titus (Tituss Burgess) trenger blant annet hjelp med ekskona, og Kimmys tidligere arbeidsgiver, den nyskilte rikmannskvinnen Jaqueline (Jane Krakowski) trenger hjelp til… 
alt. 

Første episode fokuserer nettopp på Jaqueline, som har reist hjem til sine etniske røtter for å finne seg selv. 

Fabelaktig satire 

At den blonde, blåøyde Jane Krakowski spiller amerikansk urinnvåner er selvfølgelig helt krise, og serien har fått kritikk for sin fremstilling av urfolket. 
Men at Krakowski spiller «indianer» er samtidig ustyrtelig morsomt. 

Hele konseptet er en kjempespøk og et satirisk spark i retning Hollywoods diskriminering av minoriteter. 
Smart og vittig utført av serieskapere Tina Fey og Robert Carlock. 

Tina Fey blåser som kjent i hvem hun støter med humoren sin. 
Tanken er at så lenge man tuller med alt og alle så er det meste lov, og det er nettopp det Unbreakable Kimmy Schmidt gjør. 

Ikke like dyp 

Det er fortsatt Ellie Kemper som er seriens store hjerte. 
Kemper er like sjarmerende som i første sesong, og derfor blir jeg ikke lei av Kimmys overenergiske oppførsel. 

Hun har oppdatert de popkulturelle referansene sine siden sist, og er fullstendig oppdatert på The Kardashians, hun har for alvor oppdaga kattevideoer, men enda ikke klart å lære seg hvordan ironi fungerer på Internett. 

Humoren er lett, søt og morsom, men mangler noe av det underliggende mørket som var til stede i første sesong. 

For på tross av at hun var en superpositiv person, var Kimmy også en svært traumatisert jente, noe som ga humoren ekstra dybde. 
Dette laget er ikke like tilstedeværende i de seks første episodene av denne sesongen. 

Fortsatt morsom 

I forrige sesong måtte Kimmy hamle opp med den kyniske sektlederen Richard Wayne Gary Wayne, godt spilt av John Hamm. 
Han var seriens antagonist og Kimmys kamp mot ham var sesongens røde tråd. 
En slik rollefigur mangler så langt i sesong to, og dermed har heller ikke sesongen et ordentlig hovedplott. 

Episodene står i større grad for seg selv, og selv om de alle er morsomme fører dette til at serien mister fremdrift og trangen til å se neste episode blir ikke like stor. 

Men Unbreakable Kimmy Schmidt er fortsatt en morsom serie, som på ingen måte tar seg selv høytidelig. 
Og hvis du likte første sesong, kommer du til å like denne også! 
",1
"Silicon Valley S03 E01-E03
Fremdeles en av de beste situasjonskomediene der ute. 

Jeg synes Silicon Valley har vært noe av det morsomste som har gått på skjerm de siste årene. 

Situasjonskomedien, som tar for seg livet for noen supersmarte, men sosialt utilpasse programutviklere i teknologihovedstaden Silicon Valley, er fantastisk munnrapp, har et knallgodt rollegalleri og treffer innertier med sin avkledning av IT-bransjen. 

Serien bevarer den opposisjonelle kraften og egenrådigheten fra de to første sesongene, og fortsetter akkurat like teit og treffende i sesong 3. 

Nerder vs. forretningsmodeller 

Våre utviklervenner sitter fremdeles på det helt revolusjonerende filkomprimeringsprogram «Pied Piper», men selv om de nå har patentet i orden, møter de bøttevis av nye utfordringer når programmet nå skal ut på markedet. 

En kvalmende velmenende salgsgruppe og en særdeles profittorientert ny sjef (Stephen Tobolowsky) gjør drømmen om å skape et kult produkt til et mareritt. 

Et mareritt fullt av idiotiske forretningsmodeller og selvoppholdende selskapslogikk som gir rikelig med små og store katastrofer å bryne seg på for gjengen. 

Og det er da de skinner som best. 

Min type vennegjeng 

Det er rollegalleriet som er min store glede i denne serien. 
De utgjør en særdeles velkomponert bukett av sjarm, faenskap og kulhet. 

T.J. Miller, som vi sist så som bartenderkompisen til Deadpool, er igjen høvdingen av upassende og grovkjeftede fornærmelser. 
Han er karikert barnslig og trassig, men har en komisk timing og en tilstedeværelse som fungerer både som humor og dramaturgisk drivkraft. 

Det svinger også av settingen og handlingen i starten av sesong 3. 
Dette er et manus som er gnien på suksess for sine helter og gjerne sender de ett skritt fram for så å ydmyke de med tre skritt tilbake. 
Det gjør at våre rollefigurer får holde seg i de kulissene og relasjonene som er deres naturlige habitat. 

Et lite ankepunkt mot starten av sesong tre får vi se altfor lite av Laurie Bream (Suzanne Cryer), som er investorsjefen, og hennes kollega Monica (Amanda Crew). 

Det er synd, for de er begge knallgode roller som bryter opp den ellers ganske så penisvits-fokuserte gutteromsnerdingen. 
Det blir av og til litt for lange strekk med uimotsagt herregarderobehumor blant programutviklerne. 
Ikke at den humoren ikke er knall, men det blir ensidig over tid. 

Ellers er dette pur glede for meg. 
Silicon Valley er en komiserie som både refser, hyller og portretterer en bransje som stadig spiser seg mer inn i våre liv – og siden alle hemninger er kastet over bord, er det både kjempemorsomt og ganske lærerikt å henge i silisiumdalen. 

Silicon Valley har premiere på HBO Nordic mandag 25. april. 
Det kommer ny episode hver uke. 
",1
"Game of Thrones S06 E01
Spenningen bygges opp før det braker løs. 

Det har aldri vært knyttet like høye forventninger til en sesongpremiere av Game of Thrones som nå. 
Den femte sesongen av serien etterlot oss med et gigantisk spørsmål: hva skjer med Jon Snow? 

Nå som TV-serien har tatt igjen bøkene til George R. R. Martin er det kun forfatteren og serieskaperne som har hatt svaret før sesongstarten – men om den første episoden gir oss noen avklaring på hvordan det går med den forrådte Lord Commander, vil jeg ikke avsløre. 

Det jeg kan si er at sesongpremieren ikke blåste meg av banen, men den bygger virkelig opp spenningen for hva som skal skje videre. 

Brikkene plasseres på sjakkbrettet 

På grunn av den massive lekkasjen i forkant av forrige sesong har ikke pressen fått se en eneste episode før premieren i år, men har måttet vente til sesongstart som alle andre. 

Natt til mandag var endelig ventetiden over, men siden Game of Thrones-fansen muligens er de mest spoilervare TV-seerne som finnes, skal jeg ikke si noe om handlingen i sesongpremieren. 

Jeg kan dog avsløre at første episode av sesong seks begynner nøyaktig der den forrige slapp, og i likhet med tidligere sesonger bærer starten preg av at brikkene plasseres ut på sjakkbrettet før spillet går i gang. 

De fleste av de viktigste rollefigurene fra forrige sesong er representert, men siden episoden skal innom så mange er det ikke så mye tid vi får med hver av dem. 

Intens avslutning 

På tross av dette blir jeg umiddelbart oppslukt av serien igjen. 
Jeg liker at vi får en liten oppsummering av hvordan det går med folket før det virkelig braker løs. 

Episoden har flere gode scener som bragte frem både latter og tårer hos meg, jeg ble rørt og serien tok også en overraskende vending for et par av rollefigurene. 

Selv om det ikke er så mye som foregår, klarer premieren likevel å bygge opp spenningen for hva som skal skje videre. 
Nå er brikkene på brettet, og jeg gleder meg til å se hvilke trekk serieskapere David Benioff og D. B. Weiss vil gjøre fremover. 

Avslutningen på premieren er episodens høydepunkt, en scene som vil fylle diskusjonsforumene på nett med spekulasjoner og teorier – spenningen ligger tykk i lufta nå. 

Hør vår «Game of Thrones»-podkast: 
Bokprat, diskusjoner, fanteorier og sladder fra både Westeros og Essos. 

Nye episoder av «Game of Thrones» ser du hos HBO Nordic og hos C More hver mandag. 

Si din mening om sesongpremieren i kommentarfeltet. 
Og husk, diskuterer du her må du tåle spoilere! 
",1
"Divorce S01 E01 – 06
Tidvis god og tidvis slitsom serie om når ekteskapet rakner. 

Med den nye serien Divorce vender Sarah Jessica Parker tilbake til TV-skjermen for første gang på 12 år (foruten en liten gjesterolle i Glee). 

Hun gjenforenes samtidig med TV-kanalen som gjorde henne og Carrie Bradshaw til stjerne, moteikon og forbilde for unge kvinner på sent 90- og tidlig 2000-tall. 

Med Divorce er det som om vi får se hvordan livet til Carrie kunne ha gått, om hun hadde endt opp i et likegyldig ekteskap, med en pappeske av knuste drømmer på loftet. 

Det er flere ting jeg liker ved serien, men der Carrie og mennene hennes til tider kunne være småirriterende på en sjarmerende måte, er rollefigurene i Divorce tidvis uutholdelige å være sammen med. 

Når du vil ta livet av partneren din 

Sarah Jessica Parker spiller Frances en middelaldrende kvinne i et middelaldrende ekteskap. 
Hun og mannen Robert, spilt av Thomas Haden Church, har kommet til det punktet i forholdet der hver minste lille ting partneren gjør er irriterende. 

«How do you go from eight years of happy marriage, to wanting to blow someones head of», sier Frances i starten av serien. 

Hun har fått en oppvekker og setter maskineriet i sving for å skille seg fra Robert. 
Men å skille seg er ikke lett, og Frances får kalde føtter fordi hun er redd for å miste tryggheten som ligger i ekteskapet. 
Men er det for sent å redde forholdet? 

Best når den får være drama 

Divorce beveger seg i landskapet mellom komedie og drama. 
Situasjonene som utspiller seg er ofte tragiske, triste eller frustrerende, mens humoren kommer fra bitende kommentarer og dialogutvekslinger. 

Et tema som går igjen er bitterhet, bitterhet for at drømmer er satt på hold, bitterhet for at livet aldri ble helt slik man hadde sett for seg. 

Dette er sikkert noe mange kan kjenne seg igjen i, og serien er best når den utforsker slike gjenkjennelige temaer. 

HBO omtaler Divorce som en komedie, men serien er i virkelighet en dramaserie pakket inn i komediens formgrep, og fungerer godt når den legger disse formgrepene til side og lar seg selv være drama. 

God på sitt beste 

Jeg liker Sarah Jessica Parker og Thomas Haden Church i de såre scenene der de blottlegger rollefigurenes virkelige følelser, eller prøver å forsones med hverandre. 

Men dessverre trekker Divorce for mye i komedietrådene, der det forsmådde egoet og de barnslige hevnreaksjonene får for mye plass. 

Sarkastiske og bitende kommentarer kan være morsomt, men Divorce drar det så lang at den til tider minner meg om den forferdelige filmen The Break-Up, der Vince Vaughn og Jennifer Aniston bruker én time og tre kvarter på å forsøke å knuse hverandre. 
Det er utmattende og slitsomt, ikke morsomt, å se på. 

Jeg har sett seks av ti episoder, og etter hvert som serien finner sin form flyter det bedre. 
Når den lar det morsomme i det vanskelige skinne gjennom, istedenfor å påtvinge komedie i scener som i virkeligheten bare er triste svinger det av , og da liker jeg Sarah Jessica Parkers tilbakekomst til TV-ruta skikkelig godt 
",1
"Supergirl S02 – Sesongpremiere
Supergirl er supersjarmerende. 

Supergirl fikk mye oppmerksomhet da serien hadde premiere på den amerikanske TV-kanalen CBS i fjor høst. 

Nå er Kara Danvers aka Kara Zor-El aka Supergirl endelig å finne på norske TV-skjermer. 
Sesong to av serien om Supermans kusine har premiere på HBO Nordic tirsdag denne uken, og i forkant har strømmetjenesten gjort hele første sesong tilgjengelig for publikum. 

Med episoden «The Adventures of Supergirl» innledes sesong to med at Supergirl og Superman samarbeider for første gang. 
Melissa Benoist (Glee) får vist at hun er like sjarmerende som aldri før i rollen som Kara, og Tyler Hoechlin (Teen Wolf) virker ikke å være så verst han heller. 

Sesongstarten spiller med det videre på det som fungerte i den første sesongen, og jeg lar meg igjen fortrylle av Karas vinnende vesen. 
Litt for sukkersøtt er det riktignok til tider, men superheltene fra Krypton er tross alt de mest renhjertede heltene i universet. 

Får Superman med på laget 

Sesong to starter nøyaktig der den forrige slapp. 
En romkapsel fra Krypton krasjlander i National City og det som befinner seg inni ser ut til å bli denne sesongens røde tråd. 

I tillegg til konflikten med Karas tante Astra handlet første sesong om Karas utvikling som Supergirl og hvordan hun fant sin plass som superhelt. 
Ut ifra sesongpremieren å dømme, er det nå hvordan Supergirl skal finne rom for å også være Kara som er temaet i denne sesongen. 

Kara sliter med å sjonglere livet som superhelt med sitt vanlige liv. 
Kan hun virkelig ha en normal jobb og et kjærlighetsliv når hun samtidig forsøker å redde verden? 
Dette er noe hun retter seg mot fetteren sin for å få råd om. 

Clark Kent får en storslagen introduksjon i den første episoden, og samspillet mellom Superman og Supergirl er godt. 
Melissa Benoist og Tyler Hoechlin har god kjemi og jeg koser meg med scenene de har sammen. 

Det ser ut til at Superman skal være med i flere episoder denne sesongen, men det er så langt fortsatt Supergirl som styrer showet. 

Dårlige effekter, lun humor 

Som du som allerede har sett sesong én av Supergirl har oppdaget, så er ikke dette en serie som har Game of Thrones-aktige budsjett til å blåse på storslagne visuelle effekter. 

Med sesong to er serien nå flyttet over til kanalen The CW (Vampire Diaries, Arrow og The Flash), uten at det har gjort saken noe bedre. 
Men som i sesong én er ikke de middelmådige effektene ødeleggende for seeropplevelsen, selv om de tidvis er et forstyrrende element. 

Du legger merke til at den dataanimerte grafikken ikke er førsteklasses, men serien haler episodene likevel i land med sin lune humor og sjarm. 

Med sine elskverdige rollefigurer og underholdende superheltaction blir Supergirl en lettbeint 43-minutter du absolutt kan kose deg med i høst. 

«Supergirl» ser du på HBO Nordic – nye episoder hver tirsdag.» 

Se scenen der Supergirl og Superman samarbeider for første gang her: 
",1
"Kalde føtter S06 - sesongpremiere!
Hjertelig gjensyn med britisk samlivsserie. 

NRK2 i kveld kl 21.40 og NRK.no fra kl 15.00: 
Den britiske serien Kalde føtter (Cold Feet) gjør et herlig comeback med 8 splitter nye episoder. 
De første 5 sesongene, produsert mellom 1997 og 2003, ble sendt på NRK i 2004 og 2005. 
Også norske seere satte stor pris på velspilt og troverdig samlivsproblematikk. 

Serien balanserte elegant mellom humor og alvor, der den ga seerne gode muligheter til å kjenne seg igjen i konfliktene og situasjonene som oppstår mellom hovedpersonene. 
Og nettopp dette videreføres tilsynelatende med den største selvfølgelighet i den første episoden av sesong 6. 

Derfor er Kalde føtter et hjertelig gjensyn med en serie som ser ut til å ta opp tråden akkurat der den slapp. 

Gjenforening i Manchester 

I den aller første sesongen møtte vi tre vennepar i 30-årene, Adam og Rachel, Jenny og Pete, Karen og David. 

Nå pusher de 50, og forholdene har endret seg. 
Adam (James Nesbitt) har reist verden rundt det siste tiåret. 
Nå skal han gifte seg med den mye yngre Angela (Karen David) i Singapore, og kommer hjem til Manchester for å overtale den motvillige tenåringssønnen Matthew (Ceallach Spellman) til å komme i bryllupet. 

Naturligvis møter han også sine gamle venner Pete (John Thomson), Jenny (Fay Ripley), David (Roberth Bathurst) og Karen (Hermione Norris), som ikke er like entusiastiske til det forestående giftemålet. 

Helt fra innledningen er det åpenbart at manusforfatter og serieskaper Mike Bullen slett ikke har tenkt å seile på nostalgi. 
Nye seere introduseres effektivt for persongalleriet, mens gamle fans kan nyte gjensynet. 

Energien er der. 
Den treffsikre dialogen likeså. 
Figurene er de samme, gode, gamle, med sine klart definerte personlighetstrekk, til tross for at skuespillerne ikke har spilt rollene på over ett tiår. 

Handlingen drives fremover av friske elementer som mange i 40-åra kan kjenne seg igjen i, spesielt de som står foran, eller er i gang med, andre runde på ekteskapsfronten, noe som gir noen av figurene nye utfordringer og problemstillinger. 

Kan både le og gråtes til 

En del av seriens suksess skyldes at den spenner over flere klasser i det britiske samfunnet. 
Pete og Jenny tilhører arbeiderklassen, der økonomien er strammere enn noen gang. 

Adam tilhører middelklassen, men er i ferd med å gifte seg oppover, mens fraskilte David og Karen stadig aspirerer til det finere og mer velstående sjiktet. 

Rent kulturelt er serien veldig hvit, men får i det minste noen asiatiske vibber i første episode gjennom Adams forlovede, Angela fra Singapore, og hennes smellrike far (Art Malik). 

Seriens største fortrinn, som premieren på sesong 6 signaliserer en videreføring av, er å være en livlig og underholdende skildring av parforhold, der man kan både le av og med figurene, samtidig som de blir tatt på fullt alvor av serieskaperne. 

De opptrer kanskje i en serie der handlingen er kunstig tett og komprimert, men figurene fremstår som ekte vare. 

Kalde føtter kan både le og gråtes til, og sesongpremieren holder en såpass høy kvalitet at det skal bli særdeles hyggelig å se de sju neste! 
",1
"Frikjent S02 E01 – E04
Til tider ufrivillig morsomt. 

Dramakrimserien Frikjent tyr til svært billige såpeserietriks for å skru til dramatikken i sin andre sesong. 

Stikkordene er hukommelsestap og sjokkerende familieforbindelser, og disse parodisk slitte virkemidlene gjør at jeg ler høyt på steder hvor jeg tror serieskaperne ønsker at jeg egentlig skal bli revet med. 

Jeg likte den første sesongen av Frikjent ganske godt. 
Handlingstrådene som gikk til utlandet led av dårlig dialog og en del overspill, men det var en god nerve i hovedmysteriet. 

Det var interessant å følge de ulike sidene av hvordan et tettvevd lokalsamfunn reagerer når en antatt skyldig drapsmann vender tilbake etter 20 år. 
Slutten hadde også noen sjangerkledelige finter i jakten på sannheten. 

Dessverre er det en oppkavet videreføring av behovet for å hele tiden overraske publikum som får hovedrollen i starten av sesong to. 

*Herfra kommer det noen spoilere fra første episode, og fra sesong 1* 

Mordgåten er ikke over 

Den høydramatiske avslutningen på første sesong, hvor vi trodde den skyldige ble straffet, får ikke klinge lenge før drapsgåten kastes i gang på ny. 

Statsadvokaten, spilt av Amrita Acharia (Game of Thrones), kommer til Lifjord for å følge opp den påståtte tilståelsen til den respekterte forretningsmannen William Hansteen (Ingar Helge Gimle). 
Det blir opptakten til en rettssak som igjen tar oss tilbake til gammelt småbygrums, og det som egentlig skjedde den natten Karina ble drept. 

Mye av handlingen legger opp til å gjenta de sentrale problemstillingene fra sesong 1. 
Vi kan få vite hva som skjedde med Karina. 
Bygda kan få et nytt industrieventyr. 
Arbeidsplassene kan reddes. 
Aksel (Nicolai Cleve Broch) kan finne kjærligheten. 

De er alle gode problemstillinger, men det kjennes litt seigt å stort sett tråkke i den samme myra som vi brukte hele forrige sesong på å komme oss over. 

Da er utviklingen mer gledelig i fargepaletten. 
For Frikjent kler vinterdrakten i sesong 2. 

Jeg synes fremdeles det blir vel mange pauser i form av oversiktsbilder hvor vi skyves mekanisk rundt over fjord og norsk natur. 
Men den kjølige tonen er vakker, og Frikjent har en stemningsskapende estetikk som klarer å gi smak av den isolasjonen som gjør fiktive Lifjord til sånn en trykkoker. 

Kunstig høy intensitet 

Frikjent serverer underholdningsdrama med høyt tempo, tydelig skuespill og lasser på med ting som ikke er helt som vi først tror de er. 

Det gir en serie det er lett å følge med på, og en serie som klarer å være nok spennende til at jeg hektes på kroken. 
Men etter fire hektiske episoder er det bare så vidt jeg henger på. 

Alkoholisme, sinne og flørting formidles med de enkleste og mest klisjefylte triksene i boka. 
Og i formen er dette en serie som vier lite tid til miljøskildringer og heller bare hopper fra den ene handlingsbeskrivende dialogen til den neste. 

De nyansene serien klarte å bringe fram om oppvekst, arv og hvordan vi mennesker formes av omgivelsene i sesong en, er forsvunnet i en verden hvor det settes av oppstilte pauser til det opplagt usagte, og hvor vi bombarderes med alt for enkle plottvirkemiddel. 

Her er det ikke mange skrittene en statsadvokat skal ta fra ""det blir ingen rettssak"" til ""oi, en søppelsekk full av makulerte dokumenter med massevis av bevis"" – bokstavelig talt snakk om fem skritt, og det blir altfor lettvint. 

Jeg håper sesongens andre halvdel senker den kunstig høye intensiteten, og heller fokuserer på karakterutvikling og mer interessante aspekter ved hvordan en slik sak kan påvirke et lite norsk lokalsamfunn. 
Hvis ikke kommer jeg nok til å fortsette å le mer enn jeg blir grepet av Frikjents stadige høydramatiske vendepunkt. 

Frikjent sesong 2 er på 8 episoder og har premiere på TV2 og TV2 Sumo torsdag 27. oktober. 
",0
"The Walking Dead S07:Sesongpremiere 

En av de beste episodene i seriens historie. 

Slapp helt av! 
Jeg skal ikke avsløre hvem Negan tar livet av i sesongpremieren på The Walking Dead. 
Denne episoden slår absolutt hardest om man ikke vet noe om hva som venter. 

Men det jeg kan si er at «The Day Will Come When You Won’t Be», er en av de aller beste episodene i zombieseriens historie. 

Nervepirrende, frustrerende, grusom, sjokkerende og jævlig er stikkord for den første episoden i sesong syv. 

Holder oss på pinebenken 

The Walking Dead har lenge vært en serie som handler om at zombiene ikke er de verste monstrene i en verden full av levende døde. 

Det er menneskenes kamp for overlevelse som skaper de virkelige monstrene, noe serien nå virkelig slår fast én gang for alle. 

Sesongpremieren starter umiddelbart etter den nervepirrende avslutningen av forrige sesong, der Rick og gruppen hans kneler foran Negan, som knuser sitt piggtrådkledde balltre mot en hodeskalle i det skjermen går i svart. 

Når sesong syv nå går i gang avslører ikke serieskaperne umiddelbart hvem som fikk kraniet slått sønder og sammen, men holder oss på pinebenken i 14 minutter før vi får se hva som hendte i et tilbakeblikk. 

Det er en velfungerende måte å holde på spenningen, og det blir ikke noe mindre nervepirrende etter det første kvarteret er omme heller. 

Den verste skurken i serien 

Negan ser ut til å være den verste motstanderen Rick og gjengen har blitt utsatt for i serien. 
Der man kunne forstå hva som drev den forrige verstingen, The Governor, fremstår Negan kun som en ond mann som trives i jævelskapen. 
Han er ikke bare ute etter å herske over våre venner – han vil knekke dem fullstendig. 

Negan er kald og beregnende, har fullstendig mangel på empati, samtidig som han er sjarmerende og velartikulert. 
En ekte psykopat. 

Skuespiller Jeffrey Dean Morgan klarer å kombinere det sjarmerende med det brutale på en måte som får det til å gå kaldt nedover ryggen på meg. 
Det er noe svært ubehagelig med et menneske som kan knuse hodeskaller samtidig som han frydefullt forteller vitser. 

Etter bare én episode fremstår derfor Negan som den verste, men samtidig beste skurken som The Walking Dead noensinne har hatt. 

Leker med seernes forventninger 

Selv med strålende innsats fra Jeffrey Dean Morgan er det imidlertid fortsatt Andrew Lincoln som er seriens beste. 
Nok en gang viser Lincoln at han er en skuespiller med et stort register, og det er umulig å ikke bli berørt av Ricks intense fortvilelse over det som skjer i episoden. 

Sammen med Negans brutalitet og måten episoden er klippet på, gjør Lincolns prestasjon at jeg sitter igjen med en panisk følelse i kroppen. 

Episoden leker med seerne hele veien, erter oss med det vi tror vi vet, og knuser sakte, men svært effektivt vår tro på at Rick og Co. vil klare å komme ut av Negans klør. 

«Welcome to a brand new beginning, you sorry shits», sier Negan til Rick og vennene hans. 
Beskjeden til seeren er klokkeklar – fra nå av blir det andre boller. 

«The Walking Dead» ser du på FOX, mandager klokken 21.55. 

Få en sniktitt på sesongpremieren her: 
",1
"Atlanta S01 E01 - E08
Smart, smårar og stemningsfull hip hop-komedie. 

Donald Glover (Community) imponerer stort med Atlanta hvor han er både serieskaper og hovedrolleinnehaver. 

Komiseriens halvtimesformat fortsetter å være den mest spennende plassen for innovativ og smart TV-underholdning fra USA. 

Serier som Louie, Master of None og Transparent har vært blant de beste og mest relevante seriene de siste årene, og Atlanta er nok en rar og vidunderlig dramedie som treffer i både hjerne, hjerte og lattermuskulatur. 

Her er stilen hverdagslig og tonen realistisk. 
Observasjonene treffer spikerhodet, replikkene treffer i sikringsboksen og stemningen er både sår og vakker. 

Et fantastisk rollegalleri 

Vi befinner oss i Atlantas forstad, hvor den blakke og sympatiske Earn (Donald Glover) prøver å bli manager for sin fetter - den småkriminelle gangsterrapperen Paper Boi (Brian Tyree Henry), som er i ferd med å bli en lokal kjendis. 

Det innebærer triksing og fiksing med den lokale musikkbransjen, lange kvelder i arresten, fortvilte stunder hos pantelåneren og en stadig kamp for å vinne tilbake kjæresten Van (Zazie Beetz) som han har en liten datter med. 

Dette er ikke en serie hvor vitsene hagler mens vi hopper fra scene til scene, her er stilen lavmælt og miljøskildringene er vel så viktig som sluttpoengene. 

Rollegalleriet er både velutviklet og velspilt i Atlanta. 
Mye av seriens karisma kommer fra karakterene, som er veldig god skrevet og som har en helt unik kjemi sammen. 

Earns perspektiv blir en linse som lar oss se situasjonene fra en nesten drømmende og ofte lett absurd vinkel. 
Paper Bois selvbevisste forhold til egen artistperson gjør han til et utmerket rollefigur for å utforske spennet mellom gata og bransjesirkuset. 
Og i kompisen Darius (Keith Stanfield) har Atlanta fått sin egen Kramer (Seinfeld) - en helt nydelig karakter som har nok sjarm og egenart til å stjele enhver scene. 

Pirker elegant i kulturforskjellene 

Ved å plassere oss i selskap med en rufsete hip hop-gjeng i Atlanta klarer Glover å pirke elegant i USAs kulturforskjeller. 

Det at svarte amerikanere ikke vet hvem den døde filmstjernen Steve McQueen (The Magnificent Seven) er en av vitsene som får lov til å vokse på utsøkt vis gjennom en hel episode. 

Mye av situasjonskomikken kommer også fra stereotypiene av unge svarte menn i USA, og hvordan disse må vekselvis bekjempes og jattes med på i møte med ulike omgivelser. 

I likhet med Aziz Ansaris Master of None, klarer Atlanta å ta tak i disse kulturforskjellene på en måte som skildrer sine treffende poeng i stedet for å påstå dem i dialog - denne hverdagslige og realistiske formen gjør at poengene effektivt fester seg hos publikum. 

Vokser for hver episode 

Atlanta er en komiserie som tør å la formen følge innholdet. 
Her må ikke alle dramatiske hendelser tynes for de opplagte konsekvensene, og her må ikke alle komiske situasjoner ende i forløsning. 

Hvis scenen fungerer best med 50 sekunder pinlig stillhet framfor ""morsom sluttreplikk"", så velger Atlanta 50 sekunder med stillhet. 

Jeg liker også veldig godt måten musikken brukes til å forsterke både handling og stemning. 

Viljen til å la innholdet bestemme form og tempo gjør at episodene blir herlig ulike - uten at serien mister sin helhet av den grunn. 

I episoden Nobody Beats the Biebs hvor Paper Boi skal spille veldedighetskamp i basket mot blant andre Justin Bieber Beiber (som i dette fiksjonsuniverset er en arrogant, usmakelig og svart ungdom) vier sin tredelte form til variasjoner rundt temaene identitet og hvordan vår oppførsel blir tolket. 

Tonen er en helt annen i neste episode som spilles ut som et fiktivt talkshow, med falske reklamepauser og det hele, hvor det spøkes med frykten for å krenke transpersoner og spenningsforholdet mellom ytringsfrihet og politisk korrekthet. 
Her viser Atlanta at serien har en satirisk side som er både drøy og morsom. 

Felles for alle episodene er at de på ingen måte runder av på klassisk komedievis med livsvisdom og klare budskap. 
Fellesnevneren er spørsmålene serien stiller. 
Spørsmål av typen som ikke har enkle svar, men som det kan være veldig lurt å tenke over. 

Donald Glover (snart klar som den unge Lando Calrissian) broren Stephen Glover og regissør Hiro Murai er på en kreativ raptus som det virkelig svinger av med Atlanta. 
En serie som setter sin egen kurs og skaper flere magiske serieøyeblikk på sin reise gjennom sjangerlek og observasjonssterke livsbetraktninger. 

Atlanta har premiere på FOX torsdag 27. oktober kl 22:50. 
",1
"The Crown S01
Elegant i alle ledd. 

The Crown er en storslått og vellykket historietime som tar for seg det britiske kongehuset i en spennende overgangstid fra skandaler, krig og dødsfall til stabilitet på tronen. 

Dette er en serie som harmonerer elegant i alt fra den flotte visuelle stilen via et utsøkt rollegalleri til dialoger som virkelig river oss med inn i hjertet av moderne britisk historie. 

Serien er på sitt suverent beste i første halvdel. 
Hvor den historiske dramatikken ligger tykk og tett. 
Her treffer serieskaper Peter Morgan blink med sin episodiske inndeling av kongehusets intriger, etterkrigens storpolitikk og en av Londons store tragedier. 

Mer enn en kongelig ""Crownton Abbey"" 

Vi blir presentert for det britiske kongehuset i 1947, da en ung Elizabeth (Claire Foy) gifter seg med sin elskede prins Phillip (Matt Smith). 
Dermed er vi plassert på trappene for flere store omveltninger både for de kongelige og Storbritannias politiske ledelse i årene som følger. 

The Crown har allerede rukket å bli spøkefullt omtalt som ""Crownton Abbey"" på grunn av likhetene med periodedramaet Downton Abbey. 
Og serien er absolutt knallgod på både kostymer, kutymer og på å skildre den sterke og konservative makten som sitter i veggene på en institusjon som Buckingham Palace. 

Men denne serien strekker seg langt utover intrigene og begivenhetene i kongehusets indre gemakker. 

1950-tallet er en brytningstid hvor Storbritannias konservative holdninger som stormakt, monarki og kirkestat blir utfordret av både opinion og kongefamiliens medlemmer. 

Aldrende statsledere, innenrikspolitiske kamper, et vaklende britisk imperium og avfallsstoffene etter krigen ulmer i bakgrunnen, og i forgrunnen står unge Elizabeth. 

Og serieskaper Peter Morgan klarer å veve sammen denne kontrasten og balansen mellom person og epoke på mesterlig vis. 

Jeg kan ikke historien godt nok til å vurdere hvor sannferdig The Crown er, og hvor mye av serien og rollegalleriet som er dramatisert, og hva som er beskrivelse av virkelige hendelser. 

Det er helt klart et ekstra press på manusarbeidet til et historisk drama når en skildrer levende mennesker, og det i tillegg er snakk om statsledere og kongelige. 

Dronning Elizabeth selv framstår som en heltefigur i sin hovedrolle, og er tydelig plassert som den vi skal heie på og ha sympati med. 
Det gjelder både i krangler med sin ektemann, sin statsminister og sin festglade søster. 
Det er et perspektiv som nok kunne vært annerledes og mer nyansert, men det oppleves troverdig og serien skyr ikke unna dronningens egne karakterbrister. 

Mesterlige enkeltepisoder 

The Crown holder på et forholdsvis oversiktlig antall hovedkarakterer. 
Og i stedet for å hele tiden vise oss litt av alt, blir vi i stedet med på episodiske dypdykk inn i de ulike miljøene. 

Den beste episoden er et dypdykk inn i desemberdagene i 1952 da The Great Smog herjet i Londons gater og tok livet av flere tusen mennesker. 
Episoden starter med en dans gjennom byråkratiet på meteorologisk institutt før vi kastes ut i en stemningsfull og visuelt slående reise gjennom politisk maktkamp og personlige tragedier i dagene som følger. 

Et annet høydepunkt er en episode hvor Winston Churchill skal males i anledning sin 80-årsdag. 
Samtalene mellom kunstner og statsminister er ypperlig konstruert til å kle av en mektig manns selvbilde. 

I disse episodene glitrer The Crown i all sin prakt og viser på imponerende vis fram TV-seriens store styrker som formidler av historisk drama. 
Hvor det kan dypdykkes i deler uten at helheten forsvinner. 

Skuespillet er en fryd å følge 

The Crown er velsignet med et kjernegalleri av skuespillere som behersker både kunsten å dele og kunsten å stjele scenene. 

Matt Smith som prins Phillip, Jared Harris som kong George den 6., John Lithgow som Winston Churchill og ikke minst Claire Foy som dronning Elizabeth er alle glimrende i sine respektive roller. 

I alt fra fakter og mimikk til hvordan de bærer sine kostymer og ansvarsområder treffer disse karismatiske skuespillerne et rikt spekter av sine karakterer, og bringer rollenefigurenes beste og verste sider til live. 

De er godt hjulpet av en serie som er velkomponert til fingerspissen. 
I tråd med sine motiver, er alle kamerabevegelser og utsnitt nøye oppbygd. 
Og den gråtonede fargepaletten gir en tilbakeholden eleganse som står i stil til den britiske overklassens reserverte vesen. 
Den brytes sjeldent opp, men når for eksempel en lighter får lyse opp kongens sigarett under en munter prat, gir den gløden en varme som brer seg over skjermen som et kjærtegn på en småfrossen kropp. 

For meg tipper det litt over i symbolbruken ved noen anledninger. 
Nærbilder av kortspill der dronning legges over konge er i denne kategorien – for så vidt elegant utført, men et billig virkemiddel. 

Seriens andre halvdel er tammere og mindre handlingsdrevet enn de fire første episodene, da så mange drakamper pågår samtidig. 
Det gjør at sesongens spenningskurve flater ut et stykke før finalen. 
The Crown er på sitt beste når serien spenner opp viktige historiske hendelser, og lar de dirre i bakgrunnen. 
En kan sette spørsmålstegn ved om serieskaper Peter Morgan kanskje burde valgt å styrke noen av de utenrikspolitiske trådene i det sesongen ebber ut. 

Men The Crown blir aldri kjedelig, og serien stabler veden fint opp til nye besøk hos familien Windsor i sin sesongfinale. 
Det er snakk om at Netflix ønsker seks sesonger av serien. 

Denne helgen er det bare å sette over tekjelen og sette av ti timer til det britiske kongehusets kjølige lunhet. 

The Crown har premiere på Netflix fredag 4. november. 
Alle 10 episodene legges ut samtidig. 
",1
"Animal Kingdom S01 E01 – E03
Fartsfylt og forutsigbart om 17-åring i krimfamilieklemma. 

Animal Kingdom (basert på den australske filmen med samme navn fra 2010) er et fartsfylt og forutsigbart actiondrama. 

Her er fokuset på slåssing, dop og enkle intriger. 
Og selv om serien river opp døren til en høydramatisk familiesaga, viser den ingen intensjoner om å la oss komme under huden på rollegalleriet eller de ulmende konfliktene. 

Dette er en serie som er mye mer opptatt av å vise fram hud og overflate. 
Med lettkledde og vakre mennesker som herjer rundt på surfebrett og raner gullsmeder mens vi sitter og venter på hvem som skal lyve for hvem i neste scene. 

Point Break møter Sons of Anarchy 

17-årige Joshua ""J"" Cody (Finn Cole) mister moren sin til en overdose, og må flytte inn hos sin kriminelle bestemor ""Smurf"" (Ellen Barkin). 
Hun bor i et slags skurkekollektiv med svømmebasseng, hvor hun og hennes sønner lever det gode ranerliv. 

Ikke alle i familien tar imot nykomlingen ""J"" med åpne armer, men han blir likevel raskt introdusert for Cody-klanens kriminelle aktiviteter. 
Så spørs det om han kommer til å holde på de hemmelighetene. 

Det er mye fokus på lettbent action av typen kappkjøring, kameratslagsmål og ran. 
Helt sjangerordinært filmet ut fra popkornvennlige Hollywoodmaler. 

Og inspirasjonen er lett å få øye på. 
De surfende ranerne har mer enn et hint av Point Break over seg, og den unge mannen som må ta stilling til sin kriminelle familie er bare et av flere tema denne serien har lånt fra Sons of Anarchy. 

Familiekonfrontasjonene er hyppige og av den opplagte sorten. 
Her er det alfahanner som kjekler om makten, forsmådde lillebrødre som vil vise at de duger og en matriark som manipulerer alle fordi hun mener hun vet hva som er best for familien. 

Ikke mer enn grei avkobling 

Karakteroppbyggingen er endimensjonal og rollefigurene oppfører seg alltid som forventet i Animal Kingdom. 
Det blir raskt kjedelig for et TV-publikum som de siste årene har blitt bortskjemte med gode krimdrama om familierelasjoner på kant av loven (The Americans, Justified, Sons of Anarchy og Breaking Bad for å nevne noen). 

Dette er en sånn type serie som viser oss at ""J"" er en smart gutt ved å kjapt filme at han løser noen mattestykker. 

Og når skuespiller Finn Cole heller ikke klarer å levere mer enn fire nyanser mutt 17-åring i sin rolletolkning, så er det lite som får oss særlig engasjert i historien om den uheldige gutten som har mistet moren sin og risikerer å bli tvunget inn i et liv av kriminalitet. 

Her er all sosialrealisme borte. 
Serieskaper Jonathan Lisco går for enkel underholdning for dem som liker lett spenning, california-action, muskler og stereotypier av kule ""bad guys"". 

Hvis det er din tekopp, så er Animal Kingdom helt grei avkobling. 
Men det finnes veldig mange bedre serier du heller bør bruke tiden på. 

Animal Kingdom har premiere på Viaplay den 9. november. 
Alle 10 episodene i sesong 1 legges ut. 
",0
"No Tomorrow S01 E01 – E03
Harmløs apokalypsekomedie reddes av god kjemi. 

No Tomorrow er en sånn serie som roper ""romcom"" av full hals. 

En familievennlig, søt og lettbent romantisk komiserie, pyntet med vakre mennesker med relaterbare problemstillinger som er satt veldig på spissen. 

Her er spissen at verden skal gå under om åtte måneder i en astroidekollisjon. 
Det blir en frisk og effektiv trykkoker for å stappe en et ferskt forhold med høye fjell og dype daler. 

Men selv om premisset, som er basert på den brasilianske serien How to Enjoy the End of the World, er en artig vri på sjangeren, er resten av No Tomorrow ganske så tradisjonell sjangerunderholdning. 

Apokalypsekos 

Småsjenerte Evie (Tori Anderson) møter sjarmerende Xavier (Joshua Sasse) på grønnsakmarkedet, og faller pladask. 

Det eneste som er litt dumt er at Xavier er overbevist om at verden går under om åtte måneder. 

Men en apokalypse er da ingen ting å deppe over. 
Xavier vil få maksimalt ut av sin tid på kloden, og har laget seg en liste over alt han vil gjøre før verdens undergang. 
Og selv om Evie sliter med å tro på armageddon, så omfavner hun raskt ideen om å leve livet til det fulle. 

Dette er en serie som sikter på det brede publikum, og den er skrudd sammen for å gi tydelig feelgood i alle ledd. 
""Grip dagen"" er seriens store budskap, supplert med litt ""følg hjertet ditt"" og ""vær deg selv"" som stødige sidehjul. 

Grepet med Xaviers liste fungerer greit til å gi små og store spenningstopper underveis. 
Det er lett å tenke på en serie som My name is Earl som også hadde ""kryss av på listen"" som handlingsdriv. 

Men No Tomorrow legger ikke like mye dybde og smart karakterutvikling i sine avkrysninger. 
Her er det stort sett symbolske aktiviteter som å hoppe fra en høy klippe og gå en hel dag på stylter. 
Det er typiske ""bucketlist""-klisjeer, og her utnytter ikke serien sitt potensial. 

Reddes av god kjemi 

No Tomorrow har mer enn et snev av å være en serie bygd for den amerikanske middelklassen, og føles ganske så markedstilpasset. 

Humoren er harmløs, forstadshuset er den naturlige hjemmebanen, Whitesnake-karaoken er egnet til å treffe flere generasjoner og forbrukerkulturen er integrert som en kilde til glede på både jobb og på privaten. 

Serien får likevel mye ut av sin trauste oppskrift,og det kommer av at kjemien i rollegalleriet sitter godt. 

Joshua Sasse og Tori Anderson klarer på uanstrengt vis å formidle glød og tiltrekning – det er et par som funker fra første møte og som har nok karisma til at en har lyst til å følge de neste episode. 

Bilrollene er også godt fordelt mellom typete familieforbindelser og kollegaer med humorvennlige karaktertrekk. 
Med konspirasjonsteorifantaster og godhjertede misantroper i vennegjengen, får også selve apokalypsen en fin rolle utover bare å være en unnskyldning for ""grip dagen""-motivasjonen. 

Hvis du ikke liker ""romcom""-sjangeren, er nok dette alt du forakter på ei fjøl. 
Men er du på utkikk etter en ny seriedate til mandagskvelden, så er dette et trygt og ganske så hyggelig valg. 

No Tomorrow har premiere på TV2 Sumo kl 22:30 mandag 14. november, og begynner på TV2 Livsstil mandag 21. november. 
",1
"Gilmore Girls: A Year in the Life E01 - E02
Et hyggelig gjensyn med en smårusten gjeng. 

Gilmore Girls: A Year In The Life er ikke et perfekt comeback, men det er nok gjensynsglede og humør her til at det er god underholdning å plukke opp tråden med familien Gilmore, ni år etter at originalserien forsvant fra TV-skjermen. 

Gilmore Girls (2000 - 2007) var en særdeles sjarmerende og popkulturelt oppegående serie som satte noen fartsrekorder for vandrende dialog, og satte fart i karrieren for skuespillere som Melissa McCarthy og Jared Padalecki. 

En hjertevarm og småbylun reise gjennom forholdet mellom datter Rory (Alexis Bledel) og mor Lorelai (Lauren Graham) som utforsket vennskap, kjærlighet og pirket borti skillene mellom den amerikanske arbeiderklassen og overklassen. 

Serieskaper Amy Sherman-Palladino traff tidsånden bedre med originalserien enn hun gjør i 2016. 
Her er det noen kleine runder med bloggere og ""popup""-restauranter som er for gammelmodige selv for en serie som hovedsakelig sikter på gamle fans. 

Men stort sett så finner serien tilbake til sine styrker, som munnrapp og hjemmekjær TV-kos med gjenkjennelige relasjonsproblemer og noen kledelige absurditeter. 

Tilbake i Stars Hollow 

Serien bruker ikke mange minuttene på å spenne opp skillet mellom Lorelais idylliske amerikanske småbyliv i Stars Hollow og Rorys internasjonale jetsett liv. 

Mye er som det var i den koselige lille byen. 
Uten å avsløre for mye av handlingene, er det noen av gledene fra serieavslutningen som har klart seg fram til 2016, men det er også ting som ikke har gått som planlagt - og det er bra, for det betyr at rollefigurene har levd sine liv siden 2007, og comebacket blir mer enn bare søtladen nostalgi. 

Serien høster en del finstemt sårhet ved å la et par av hovedpersonene se bakover på hva de har gått glipp av i livet. 
Dette er jo rollefigurer vi kjenner godt og bryr oss om, så denne tilbakeskuingen gir godt drivstoff til ferske familiekonflikter og åpner en del gamle sår. 

Men Gilmore Girls er fremdeles en serie tuftet på hygge og håp, og framtiden kan alltid bli bedre i dette feelgood-universet. 

Og med høylytte bymøter, rettighetsbevisste trubadurer, mobilfrie dinere og lett misantropiske hotellansatte så har serien klart å ta vare på mye av tiltrekningskraften den hadde. 

For lange episoder 

Mye har skjedd med både amerikanske dramedier og måten vi ser serier på siden første halvdel av 2000-tallet. 

Gilmore Girls var en serie bygd for ukentlige doser med godt selskap som fulgte en gjenkjennelig oppskrift der alle skulle få litt av det de likte best. 
Den formen er forkastet i A Year In The Life, og comebacket presenteres i fire filmepisoder på 90 minutter - delt inn etter de fire årstidene. 

Det nye langfomatet svinger ujevnt i de to første episodene. 
Serien tviholder fremdeles på ukeseriens jevne drypp av forløsning, og bruker ikke filmformatets tradisjonelle spenningsoppbygging og dramaturgi. 

Det legges opp noen lange konfliktlinjer som skal bli spennende å følge til slutten av sesongen. 
Men seriens hang til utdatert serielogikk og en forutsigbar ""serve og smashe""-oppbygging, gjør at jeg frykter at jeg allerede har avslørt et par av sluttpoengene som kommer i sesongfinalen. 

Flyten er også rufsete etter 9 års pause. 
En del av vitsene framføres i en gammeldags sitcom-stil som smaker merkelig 90-talls, og samspillet mellom seriens komedie og drama glipper flere ganger. 
Det er også i de tilgjorte komediescenene at serien er på sitt svakeste, med en del billige sketsjer om lokale drosjekomplikasjoner og en kjæresten som alle glemmer hele tiden. 

Netflix har gjort A Year In The Life til en serie som innbyr til binging, men 90 minutters episoder er både upraktiske og langtekkelige når vi henger med Gilmore-familien. 

Litt rust i rollegalleriet 

For meg var Lauren Graham det sterkeste skuespillerkortet i Gilmore Girls, men nå er det Alexis Bledel som gjør mest ut av sin rollefigur. 

Graham virker litt rusten i Lorelai-rollen og stjeler ikke scenene på samme måte som hun gjorde. 
Den rusten sitter på flere av birollene også. 
Scott Patterson blir litt karikert i en del situasjoner og sliter med å gi full troverdighet til Luke. 

Det er også noen roller som savnes sårt fra originalserien, men jeg har kun sett fram til sommeren, og det ser ut til at et par stjerner muligens svinger innom for å hilse på Gilmore-jentene før året er omme. 

Hvis du nå sitter og lager en ""pros and cons""-liste for å finne ut om du skal besøke Stars Hollow i helga, så er du blant dem som nok kommer til å storkose deg med denne gjenforeningen, selv om festen ikke helt når gamle høyder. 

Gilmore Girls: A Year In The Life har premiere på hele sesongen på Netflix fredag 25. november. 
Netflix har også alle de tidligere sesongene av Gilmore Girls. 
",1
"Westworld S01
Hatten av for HBO. 

*SPOILERADVARSEL - DENNE ANMELDELSEN AVSLØRER BITER AV HANDLINGEN I SESONGFINALEN* 

Med Westworld har HBO igjen klart å skape en storslått serie som byr på fascinerende tankegods, et imponerende visuelt uttrykk og en historie som inviterer publikum til å hele tiden investere følelser og hjerneceller i hva som kommer til å skje videre. 

Balansen mellom science fiction, action og nyansert og referansedyp filosofering er løst på smart vis og skaper en serie som fungerer både for dem som avkobles, og de som vil tilkobles. 

Det er en serie som, i likhet med Game of Thrones, virkelig har lyktes med å trigge publikums innlevelse. 
Teorier og diskusjoner rundt hver episode har forsterket seeropplevelsen og gitt mye grubleglede til veldig mange. 

Finaleepisoden var raus med å bekrefte flere av de store og populære fanteoriene (som en kan finne blant annet på reddit og i dedikerte podkaster) som har blitt antydet underveis - både med ulike tidslinjer og den rystende ""hendelsen"". 
Noe av dette ble en smule overforklart i den 86 minutter lange sesongavslutningen. 
Men sesongen fikk en slutt som både fullførte en del sirkler, samtidig som en ny verden ble lagt åpen for neste sesong. 

*HERFRA OG UT BLIR DET STORE SPOILERE* 

Årets TV-rolle av Anthony Hopkins 

I et solid skuespillerensemble er det en som stikker seg ut. 
Jeg kan knapt huske å ha kost meg så mye med en rolleprestasjon som det Anthony Hopkins leverer som parkens skaper Robert Ford. 

Hver scene med den gamle mester er en nytelse. 
Hvert vendepunkt og hver eneste avsløring som kommer gjennom den veltalende og møysommelige rollefiguren gjør at det kribler av glede i seriemagen min. 

Han veksler sømløst mellom å være troverdig som både visjonær helt og stormannsgal skurk fram til sesongens siste scene, og han er nærværet som redder et par av sesongens litt kjedelige episoder fra å bli rene transportetapper. 

For det er en del transport i Westworld. 
Både fysiske reiser i westernlandskapet, og den reisen vi i publikum må gjennomføre for å skjønne vårt rollegalleri. 

De stadige repetisjonene av hendelser, samtaler og motiver var en tålmodighetsprøve til tider. 
Og jeg er blant dem som synes det ble et par runder for mye med tidshopping og sterile samtaler om identitet og bevissthet. 
Målet var likevel verdt gjentagelsene, og måten serien avslørte sine store overraskelser - spesielt hintene som kom i nest siste episode - var god belønning for tålmodigheten. 

Men det var også i overgangen mellom de to siste episodene at serien mistet litt av sin eleganse for meg. 
Finessen og de subtile hintene om både Williams rolle og Wyatt ble doblet opp med veldig tydelige forklaringer i sesongfinalen - det var fint med bekreftelse, men jeg skulle gjerne sluppet teskjeemetoden. 

Ut av labyrinten 

Jeg har stor sans for måten serieskaperne Jonathan Nolan og Lisa Joy har latt Michael Crichtons originale ide ligge å dirre i bakgrunnen helt ut. 

I både Westworld-filmen fra 1973 og i Crichtons Jurrasic Park er det de katastrofale følgene av tukling med vitenskap og skaperverk som blir den dominerende handlingsmotoren - med en underliggende moralsk pekefinger som poengterer at en ikke bør leke gud. 

Men i Westworld-serien er denne pekefingeren fraværende, og det er de komplekse følgene av vitenskapen, med intrikate etiske, evolusjonsmessige og personlige dilemmaer, som utforskes. 

Seriens siste episode gjør likevel effektiv bruk av den fryktbaserte delen av originalfilmens mytologi ved at noen av de mer actionglade vertene får ta en blodig hevn på sine teknikere og voktere. 

Jeg satte også pris på Armistices (Ingrid Bolsø Berdals) og Hectors (Rodrigo Santoro) humørfylte opprør som holdt døren på gløtt for Westworlds mer groteske side. 
(Hvis du mot formodning skrudde av i det rulleteksten begynte, er det bare å gå tilbake for litt splatter med glimt i øyet.) 

Et ankepunkt jeg har mot serien er at den ikke har klart å få fullt utbytte av westernsjangerens mange godbiter - den ble litt seig og tam i sin lek med nybyggerklisjeene. 
Derfor liker jeg hintene om at det finnes andre verdener bortenfor ville vesten som vil åpne flere horisonter som Joy og Nolan kan leke med i sesong 2. 

Selv om sesongavslutningen signaliserer en radikal endring i parken, er jeg herlig grublende på hva denne endringen vil innebære. 

Dolores tok steget ut av labyrinten. 
Hun og Bernard må velge hvordan de vil forholde seg til sine medroboter, og om de vil opprettholde illusjonen om en velfungerende fornøyelsespark laget for menneskers forlystelse. 
Men har Ford sluttet å dra i trådene? 
Hva med Maeve? 
Hva med Peter Abernathy? 
Hva med Fords private lab under huset? 
Og hva skjedde egentlig med Logan? 

Jeg digger at jeg egentlig ikke aner hvor vi skal når vi vender tilbake til Westworld neste gang, og jeg gleder meg til å bli engasjert i dette tankegodset på nytt. 
Hatten av for HBO for det. 
",1
"Dirk Gently's Holistic Detective Agency S01 E01 - E04
Fantasirik, men mest irriterende. 

Det er en del å glede seg over når det gjelder Dirk Gently's Holistic Detective Agency. 
Denne fargerike, absurde og småsatiriske krimkomediesci-fi-serien som er basert på bøker av kultforfatteren Douglas Adams (The hitchhiker's guide to the galaxy). 

Aller best liker jeg ambisjonsnivået, for rundt serieskaper Max Landis (sønnen til John Landis) er det ingen som har sluttet å være i ""ja""-fasen underveis. 
Her kombineres sjangere etter innfallsmetoden, og serien er ikke redd for å dra både skuespill og manus ut i ytterkanten av TV-konvensjonene for å finne sin særegne stil. 

Dessverre er det en stil som ofte irriterer meg noe så innmari. 

Teite detektiver som gjentar alt de sier, slitsom lydmiks, tam vold, middelmådige tullestemmer, anstrengt nerdekulhet og en drapsmaskin som snøvler skjebnesvada mens hun prøver å ""gjøre sin egen greie"" et sted mellom zombieganglag og Drunken Master-teknikk. 

Og verst av alt: 
Stjerna selv, Dirk Gently (Samuel Barnett), er en hyperaktiv lettvekter som overdøver resten av serien som et tykt lag med hvit støy. 
Han motarbeider min interesse i både det megakomplekse krimmysteriet og han punkterer rollefigurens karisma med platt humor. 

Et mord, noen hjernebytter og en motvillig assistent 

Et brutalt og uforklarlig mord skjer på hotellet hvor Todd (Elijah Wood) jobber som pikkolo. 
Todd oppdager liket, skimter en framtidsversjon av seg selv og får sparken. 

Men så dukker detektiv Dirk Gently opp i Todds leilighet for å få hjelp til å løse mordsaken. 
Dirk jobber ut fra et holistisk verdenssyn der alt henger sammen. 
Og i stedet for å følge beviser og spor, følger han det som der og da virker best å følge. 

Todd blir motvillig med på etterforskningen som raskt tar et titalls ulike retninger. 
Her er det hjernebyttende skurker, CIA-innblanding, og en leiegård full av hemmeligheter. 
For ikke å glemme en morder som følger samme intuitivtilfeldige metode i sine drap som Dirk gjør i sitt detektivarbeid. 

Det er mange gode ingredienser her, men kjemien mellom historier og skuespillere sitter dårlig. 
Elijah Wood søker etter Samuel Barnett i scenene, men Dirk-rollen er skrevet for frenetisk og rotete til at han oppnår noe mer bånd med sin partner utover det som forklares i dialogen. 

Plottmessig blir snarveiene litt for kjedelige. 
Jeg liker at den holistiske detektivmetoden åpner for at tilfeldighetene har makt, og at alt er lov i handlingen. 
Men da må det skrives underholdende – her brukes innfallene bare som lettvinte løsninger for å flytte oss videre i historien. 

Prøver veldig hardt 

Dirk Gently's Holistic Detective Agency prøver seg på så mye forskjellig, at den ender opp med å ha sine øyeblikk. 
Spesielt når den tar seg tid til å la noen av bitene klikke på plass. 

Dette er en serie som har mye kreativ scenografi og som smykker seg med flere nisjevennlige referanser – som for eksempel litt Foxygen-musikk i den lokale baren. 
Og hvis du ikke blir like irritert over all støyen og fiksfakseriet som meg, er det nok mulig å kose seg med dette lettbeinte lappeteppe av et mordmysterie. 

Serien vil veldig gjerne treffe de som elsker Dr. Who, de som digger bøkene til Douglas Adams og de som synes Sherlock mangler litt smågal science fiction. 

Men dette forsøket blir for strebersk for meg. 
Den tradisjonsrike britiske absurditetshumoren som det siktes etter, blir bare en referansebank for dårligere varianter av en Monty Python-sketsj her og litt samfunnssatire der. 
Og de få gode poengene rekker aldri å trekke pusten før de skylles bort av nye anstrengte vitser og fakter som burde vært forkastet på skissestadiet. 

""I'm not your Watson"", roper en frustrert Todd til Dirk i et smådesperat forsøk på å låne litt av kjemien mellom detektiv og assistent fra Sherlock. 
Men dette er også et resignert rop fra en serie som bommer på så mye av det nettopp Martin Freeman (Watson i Sherlock, The hitchhiker's guide to the galaxy, Hobbiten) har lyktes med av både humor, lunhet og fornøyelig motvillighet mot eventyr. 

Etter fire av åtte episoder kjenner jeg lite motivasjon for å forsette og henge med Dirk og kompani, denne serien er ikke min tekopp. 
Men Max Landis skal ha for å kjøre sin egen stil. 

Dirk Gently's Holistic Detective Agency har premiere på Netflix søndag 11. desember. 
Alle 8 episodene legges ut. 
",0
"The OA S01
Et spenningsmysterie som ikke er særlig spennende. 

The 
OA er den andre mysterieserien Netflix har sluppet i 2016 hvor en ung kvinne har blitt utsatt for forferdelige eksperimenter av skumle vitenskapsmenn og etterpå blir kjent med en kul vennegjeng. 
Men dette er en del steinkast unna den lune stemningen og den entusiastiske fortellerstilen til Stranger Things. 

Ambisjonsnivået er høyt, og The OA spiller ut mysteriet sitt med kortene tett til brystet. 
Men til tross for et umiddelbart gripende spenningsplott og et lovende rollegalleri, blir dette raskt en tålmodighetsprøve som dessverre mister driv og spenning etter hvert som flere lag legges til historien. 

Serien tematiserer det å leve i fangenskap og hva som skjer når vi dør, og har en spirituell tilnærming som kombinerer vitenskapelige teorier og overtro med religiøse overtoner. 

Her er det en del som pirrer min sans for det fantastiske og fantasirike, men serieskaperne Zal Batmanglij og Brit Marling smører veldig tjukt på, og de klarer ikke å spenne opp de ulike ideene til en helhetlig og fengslende mytologi. 

Magekriblingen forsvinner raskt 

Den unge kvinnen Prairie Johnson (Brit Marling) vender plutselig tilbake til hjembyen sin etter å ha vært sporløst forsvunnet i sju år. 
Alle lurer på hvem som bortførte henne, men den store snakkisen er at den tidligere blinde jenta på mirakuløst vis kan se igjen. 

Prairie vil ikke åpne seg til hverken foreldre eller FBI, men samler etter hvert til seg noen av byens unge outsidere som får høre hennes utrolige historie. 

Da vi en time ut i første episode endelig får åpningsvignetten, kjenner jeg at det kribler i magen av eventyrlyst, men serien flyter raskt ut i en repeterende overlevelseshistorie som tar sin åndelige side så selvhøytidelig at jeg sliter med å leve meg inn i mytologien og historien. 

Og når vi kommer til den mektige og opprivende slutten, som har så veldig lyst til å gi publikum et realt hakeslepp, så er jeg mer oppgitt enn engasjert. 

Flere nydelige rolleprestasjoner 

Brit Marling, som spiller hovedrollen i sin egen serie, gjør en ganske statisk figur som den plagede Prairie. 
Marling har sine øyeblikk, men jeg opplever ikke at hun klarer å komme igjennom med rollefigurens dramatiske utvikling. 

Men det er flere nydelig rolleprestasjoner her. 
Ian Alexander som den unge Buck har noen scener hvor følelsene strømmer ut av skjermen. 
Og selv om det lefles med karakterklisjeene, så viser Patrick Gibson kvaliteter som den brekkekle bøllen Steve. 

Jason Isaacs (far Malfoy i Harry Potter-filmene) er troverdig som intens vitenskapsmann, og han gir serien den ambivalente skurkerollen den trenger. 
Men også Isaacs sliter med å skape spenning når mytologien svinger bort fra vitenskapen og over i mer abstrakte og åndelige verdensbilder. 

Det er mange løse tråder og mye potensial som forblir uforløst i The OA. 
Det virker som serien har veldig lyst til å bryte ut av konvensjonene og ta oss med på noe helt nytt. 
Men The OA er ikke mer stilsikker enn at det tys til svulstig indiepop og klissete gledesrop når serien skal løfte oss inn sine emosjonelle spenningstopper. 

Jeg setter stor pris på at Zal Batmanglij og Brit Marling får lov til å skape sitt eget univers. 
Dette framstår som en høyst personlig serie. 
Og her er det mye å hente for dem som setter pris på spirituell mystikk, og som har gått lei de dominerende uttrykkene fra sci-fi- og fantasysjangeren når det ukjente skal utforskes i film og serier. 

Men selv om The OA er frisk og modig i komposisjon og tematikk, så har den ikke den kunstneriske styrken til å løfte tankegodset sitt opp til overflaten, og serien er for treg og antydende til at jeg blir særlig underholdt. 

The 
OA har premiere på Netflix fredag 16. desember. 
Alle 8 episodene er tilgjengelige. 
",0
"Eyewitness S01
Ligner veldig på den norske originalen. 

På mandag ble siste episode av den amerikanske versjonen av den norske krimserien Øyevitne (2014) vist på TV i USA. 

Eyewitness heter den, og har ikke bare oversatt tittelen direkte fra den norske serien. 
Handlingen legger seg veldig tett optil krimdramaet som utspilte seg på Mysen, og selv om vi nå befinner oss utenfor New York er både rollefigurer og enkeltscener bygd møysommelig etter serieskaper Jarl Emsell Larsens modeller. 

Den amerikanske versjonen drar på litt mer enn den norske. 
Her får heltene gjøre flere av de heltemodige handlingene, og serieskaper Adi Hasak dundrer på med de mest tydelige sjangerkjennetegnene fra den nordiske noir – her er gråfargen veldig grå, musikkbruken melankolsk og insisterende og pausemotivene fulle av oversiktsbilder med vannmotiv. 

Ti episoder er for mange for å gi et realt driv til den samme saken som Anneke von der Lippe fikk en Emmy for å løse på seks episoder. 

Men det er nok kvaliteter i rollegalleriet og i den amerikanske småbyskildringen til at dette blir ganske brukbart serieselskap for oss som liker sjangeren. 

Uheldige vitner 

Som i den norske serien er hovedplottet i Eyewitness at to homofile gutter, Philip (Tyler Young) og Lukas (James Paxton), er ute og kjører motorcross, og utforsker ung kjærlighet på en hytte i skogen på kveldstid. 

Der blir de vitne til et brutalt oppgjør hvor tre medlemmer fra den lokale MC-gjengen blir skutt av en mystisk fremmed. 
Guttene kliner en stekepanne i planeten på morderen og kommer seg unna. 

Fostermoren til Philip, den lokale politimesteren Helene Torrance (Julianne Nicholson), får i oppdrag å etterforske begivenhetene. 
Hun vet ikke at det er sønnen som har sett drapsmannen, men etter hvert som både drapsmann og politi får ferten av at det finnes vitner, så er både livene og hemmelighetene til de to guttene i fare. 

Det er også et sidespor med en kvinnelig FBI-agent som prøver å redde sin søster som er innblandet med MC-gjengen. 
Dette er seriens svakeste tråd. 
Replikkene er karikerte, og handlingen blir aldri flettet godt nok inn til å styrke hovedhistorien. 

En grå kopi 

Vi får tidlig vite hvem morderen er i denne fortellingen, og det er ""katt og mus""-spillet mellom etterforsker og drapsmann som er den sentrale spenningsnerven i serien. 

Dette fraværet av et underliggende mysterie krever sitt av miljøskildringer og karakterutvikling for å få publikum investert i livene som står på spill. 
Her lykkes Eyewitness greit med både politikjemi, småbystemning og kjærlighetshistorien mellom tenåringsguttene. 

Dette er en serie som legger vekt på at handlingen i spenningshistorien skal drives framover i alle scener, det gjelder også scenene mellom Philip og Lukas. 
Men spesielt Philip klarer likevel å få fram nok følelser i en del scener til at jeg både tror og heier på den vanskelige kjærligheten de to guttene kjenner på i en bygd hvor det er tryggest å sitte helt stille i skapet. 

Men det er en del pappfigurer i denne serien. 
Faren til Lukas både prater og drikker som om han er i en holdningskampanje fra 80-tallet. 
Lukas sin jentekjæreste får aldri være mer enn en fasade av ""håpløst forelsket"". 
Og aller kjedeligst: 
Morderen blir en tafatt og blodfattig rollefigur som aldri kommer ut av sin enkle funksjon som skummel og kald. 

Da er det mer liv på politistasjonen hvor Julianne Nicholson gjør mye ut av rollen som det tidligere etterforskertalentet som ble brent av jobben og bøyde av for presset i byen. 
Spesielt hennes samspill med assistenten Tony (Matt Murray) svinger godt, og gir serien småbylunhet og lar oss heie på politi-Davids kamp mot arrogante FBI-Goliater. 

Denne godlynte ""underdog""-vinkelen, sammen med en del smart skrevne spenningsscener gjør at tiden flyter lett forbi i Adi Hasaks versjon. 
Men det er dessverre altfor mange praktiske tilfeldigheter, cheesy replikker, overdramatiske virkemidler og folk som både forklarer hva de har tenkt å gjøre og hva de føler i denne ganske sjangersterile amerikaniseringen av nordisk noir til at det blir en serie som virkelig fester seg. 

Og har du sett den originale Øyevitne er ikke dette en serie du må se. 
Eyewitness er en solid produsert, men drygt grå kopi. 

Eyewitness er ikke klar for noen norsk TV-kanal eller strømmetjeneste ennå, men er tilgjengelig på amerikansk iTunes. 
",1
"Hot Pursuit
Latterprosenten er farlig lav. 

Når selv ikke tabbeklippene ved siden av rulleteksten er morsomme, må det kunne sies at en komedie er mislykket. 

Hot Pursuit er dessverre en slapp og kjedsommelig actionkomedie, nesten uten action og nesten uten komikk. 

De to hovedfigurene har potensial, men et lite inspirert manus gir dem dårlig dialog, en puslete handling og lite for publikum å engasjere seg i. 

Lukewarm Pursuit hadde vært en bedre tittel. 

Må flykte fra leiemordere 

Den regelrytterske politikvinnen Cooper (Reese Witherspoon) skal eskortere kona til en mann som skal vitne mot en meksikansk narkobaron. 

Men noe går galt, og Cooper må flykte fra både leiemordere og politikollegaer sammen med friske og frodige Daniella Riva (Sofia Vergara). 

Det blir krasj mellom to helt forskjellige personligheter mens de forsøker å unnslippe forfølgerne og renvaske seg. 

Filmen starter energisk med Tom Pettys American Girl på soundtracket, dog i coverversjon, og en smart klippet sekvens under fortekstene som forklarer Coopers personlighet. 

Og når Daniella Riva entrer scenen, er det duket for spennende konfrontasjoner. 
Men så legger regissør Anne Fletcher an en tone på filmen der ingenting tas seriøst. 

Alt er tøv, og det går på bekostning av figurenes integritet. 
Når de fremstår som komplette idioter, er det vanskelig å opparbeide seg noen sympati for dem. 

Ser billig ut 

Dynamikken mellom Reese Witherspoon og Sofia Vergara er filmens viktigste ingrediens. 
Og det finnes noen gode scener der de får bruke sine talenter. 

Witherspoon vet vi kan være morsom fra Lovlig Blond-filmene, og Vergaras innsats i tv-serien Modern Family er velkjent. 

Men innpakningen er for svak. 
Filmen ser billig ut. 
Manuset er annenrangs. 
Oppfinnsomheten er liten. 
Fremdriften er dårlig. 
Latterprosenten farlig lav. 

Regissør Anne Fletcher har laget flere av denne typen totalt forglemmelige komedier, som 27 dresses, The Proposal og The Guilt Trip. 
Heller ikke Hot Pursuit har noe som er verdt å huske. 

Vitsene og situasjonskomikken er velkjente og utbrukte. 
Nyskapning virker å være et fremmedord her. 
Man kan lure på om Reese Witherspoon gjør denne typen filmer av strategiske årsaker, ikke kunstneriske. 

Det er ingen skam i det, men da burde hun satse på langt bedre prosjekter enn Hot Pursuit 
",0
"While We're Young
Morsomt og trist om generasjonssjalusi. 

Ben Stiller og Adam Driver leverer en turbulent, småklein og strålende velspilt «bromance» i While We're Young. 

En film som treffer godt om ungdommens berusende makt og romantiseringen av fortiden – og som sender 40-årskrisa ned i hipsterkaninhullet. 

Begynner med Ibsen 

Filmen åpner med dialog fra stykket Byggmester Solness, signert Henrik Ibsen. 
Om den eldre arkitekten Solness som vegrer seg for å møte en ung mann som står ved hans dør. 

Regissør Noah Baumbach (The Squid and the Whale og Greenberg) sender den vegrende Josh (Ben Stiller) ut for å åpne den «døren». 
Og Josh sitt møte med den beundrende og energiske Jamie (Adam Driver) setter i gang en åndelig stormforelskelse mellom to generasjoner som både inspirerer og misunner hverandre. 

Josh er en tidligere treffsikker dokumentarfilmskaper som har mistet skapergløden. 
Han har blitt en 44 år gammel barnløs filmlærer som traver hverdagen i et halvsloknet ekteskap med kona Cornelia (Naomi Watts). 

Men han får en fan i Jamie. 
Som elsker en scene Josh filmet for lenge siden – av en søppelkasse og noen hunder. 
Og den unge filmentusiasten tar kontakt for å nettverke litt. 

Jamie, og kjæresten hans Darby (Amanda Seyfried), er et ungt og bedre speilbilde av Josh og Cornelia. 
Mer harmoniske og mer livsglade. 

De lager organisk iskrem, spiller i band tuftet på gamle reklamejingler, synes film er best på VHS-kasetter og at byen oppleves best fra bak bukkestyret på en vintage racersykkel. 

De lever en eneste lang hipsterfest, men det eldre paret blir besnæret. 
De vil leve som 25-åringene, og Jamie får lokket med seg paret på både peyoteparty og sitt eget filmprosjekt. 

I remember when this song was just considered bad. 
Josh i det Jamie spiller «Eye of the Tiger» 

Skuespillernes film 

Dansen mellom Josh og Jamie er en hektisk vennskapsforelskelse som fungerer på flere plan. 
Det viser den knallsterke beruselsen som kan oppstå i et nytt bekjentskap. 
Det er et oppgjør mellom de som pynter seg med fortidens popkultur, og de som faktisk har et ektefølt forhold til den. 
Den leter etter bristepunktet for kynisme i vennskap. 
Og den blir etter hvert et konfronterende møte mellom to radikalt ulike skoler av dokumentarfilmskapere. 

Det hele er spilt av skuespillere som går fullt inn i sine lastefulle figurer. 

Ben Stillers Josh har et ansikt som ikke klarer å maskere forakt for andres suksess – selv om ordene hans er sjenerøse og viljen til endring er til stede. 
Den komisk sinte og gretne mannen er en rolle Stiller har hatt stor suksess med i alt fra Friends, via Starsky and Hutch til Meet the Fockers. 
Men her treffer den rikere. 
Denne utgaven er mer troverdig, her gjør det litt vondt å le med. 

Adam Driver har både autoriteten og den gutteaktige sjarmen til å klare balansen mellom oppriktig livsglad og truende kynisk. 
En dualitet som gjør Jamies noe lattervekkende hipster til en figur som aldri bli karikert eller kjedelig. 

Naomi Watts er den som klarer å bringe punkteringskraft til den underliggende tristheten i filmen. 
Det er ofte i hennes nærvær at følelsene rundt selvtillit, forspilte sjanser og statusjag blir oppriktige og får rom til å synke inn. 

Nyansert om referansebekledning 

While We're Young er selv glad i å kle seg opp med nøye utvalgte referanser. 
Filmen er som en liten oppramsende toppliste over kredible dokumentarfilmer å regne, og den smykker seg med velvalgte Hollywood og musikkreferanser. 

Sammen med rollefigurenes vinylvegger, retrosko, skrivemaskiner og drygt kreative strandfester i gata er det er det tydeligvis mye kjærlighet til den kvalitetsbevisste hipsteren. 
Til de som skamløst og oppriktig ønsker å bruke sin egen fortreffelige smak til å pynte seg. 

Men Baumbach viser også avsmak for form uten innhold. 
Han bygger opp Jamies hipsterfasade med kjærlighet, men er nådeløs når han skreller av alle faktene lag for lag og lar den unge mannens statusjag stå nakent igjen. 

Det er en prestasjon å blande Henrik Ibsen, Ben Stiller, ungdomslengsel, hipsteranalyser og Paul McCartneys slentrende Let'Em'In til en naturlig og helhetlig underholdningsfilm, så fedoraen av for Noah Baumbach! 
",1
"Sommer i Toscana
Varmt og fint om trang forhud. 

Det føles av og til som at det går inflasjon i filmtitler oversatt til norsk med turistvennlige stedsnavn i seg. 
Etter Miraklene i Toscana og Møte i Toscana kommer nå enda en. 

Italienske Short Skin: 
I dolori del giovane Edo har nemlig fått den intetsigende tittelen Sommer i Toscana. 

Jo da, handlingen foregår om sommeren, og er lagt til Pisa. 
Men Sommer i Toscana høres ut som en lys pensjonistkomedie med lette videreverdigheter blant vinranker og olivenlunder. 

Bak denne noe villedende tittelen skjuler det seg imidlertid et fint, vakkert drama om en ung mann og hans trange forhud. 
Den skildrer nært og inderlig den sommeren som skulle forandre alt. 

Sliter med hemmelig problem 

17 år gamle Edoardo (Matteo Creatini) og kameraten Arturo (Nicola Nocchi) er opptatte av å debutere seksuelt. 

Det vil si, Arturo er ivrig, Edo ikke fullt så mye. 
Han sliter nemlig med et hemmelig problem, trang forhud, som vil gjøre sex til en smertefull opplevelse. 

En uventet utvikling i vennskapsforholdet til nabojenta Bianca (Franscesca Agostini), samt møtet med rocka Elisabetta (Mariana Raschillà) tvinger Edo til et oppgjør med sitt store problem. 

Seksuell debut har vært tema for mange filmer, men den uvanlige vrien gjør Short Skin både forfriskende og original. 
Det finnes en parallell til American Pie her, bare at paien er byttet ut mot noe annet som jeg har liten lyst til å avsløre her. 

Men regissør Duccio Chiarini bruker ikke situasjonen til å skape spekulativ humor. 
Han skaper i stedet en var og forsiktig film med varme, fine figurer. 

Matteo Creatini er flott i rollen som lavmælte og sjenerte Edo. 
Lang, hengslete og uferdig i limbotilværelsen mellom ungdom og voksen. 

På terskelen til voksenlivet 

Det finnes sekvenser der fremdriften ikke er særlig stor, men det er også et gjenskinn av figurenes tilstand. 
Det skjer lite med dem, men når det skjer noe, er det ofte av stor betydning. 

Historien er preget av den usikre, famlende og prøvende tilværelsen til 17-åringer på terskelen til voksenlivet. 
Det er mye å kjenne seg igjen i, mye å nikke anerkjennende til og mye å smile overbærende av. 

Sommer i Toscana er, til tross for den norske tittelens ulidelige publikumsfrieri, en fin film om veien mot den første gangen 
",1
"Disney Tomorrowland – A World Beyond
Fantasifull og eventyrlig familiefilm. 

Da jeg så Steven Spielbergs E.T. – gjesten fra verdensrommet som barn, ble jeg slått i bakken av tanken på at det var mer mellom himmel og jord en jeg kunne fatte. 

Nå har regissør Brad Bird (The Incredibles, Mission Impossible: Ghost Protocol) og manusforfatter Damon Lindelof (Lost, Prometheus, Star Trek Into Darkness) laget en film som jeg tror kan inspirere til den samme undringen hos barn i dag. 

Disney Tomorrowland – A World Beyond er en eventyrfilm som formidler en barnslig glede og fantasi i en verden der alt er mulig. 
Det holder ikke hele veien i mål, for filmen har sine svakere punkter, men Tomorrowland er likevel en underholdende familiefilm som har et herlig snev av nostalgi over seg. 

En reise gjennom tid og rom 

Britt Robertson spiller Casey, ei smart og nysgjerrig jente med en forkjærlighet for vitenskap og alt som har med verdensrommet å gjøre. 

Etter å ha blitt arrestert for å prøve å sabotere nedleggelsen av rakettoppskytningsbasen på Cape Canaveral i Florida, finner hun en mystisk pins blant tingene sine når hun slipper ut. 
Når hun rører pinsen får hun et glimt av en futuristisk verden, og det er her eventyret begynner. 

Snart kommer hun i kontakt med den svært spesielle jenta Athena (Raffey Cassidy) og det desillusjonerte geniet Frank (George Clooney). 
Sammen legger de ut på en farlig reise gjennom tid og rom, der verdens skjebne står på spill. 

De yngste er best 

Starten er nydelig. 
Fortellingen oser av barnslig fantasi og drømmer for fremtiden, og jeg koste meg i kinosalen. 

Britt Robertson er fin i rollen som skarp tenåring med en enda skarpere tunge, og spiller godt mot George Clooneys litt krasse og bitre Frank. 

Raffey Cassidy er supersjarmerende som den handlekraftige Athena. 
Hun er en skuespiller som kan ha en stor karriere forran seg. 

Filmens beste scener er imidlertid de som forteller bakgrunnen for historien, der vi møter Frank som guttunge. 
12 år gamle Thomas Robinson er strålende i rollen som den smarte lille gutten som ikke er redd for å utforske det ukjente. 

Walt Disney var en mann med mange ideer. 
Se hva som er inspirasjonen bak «Tomorrowland» her: 

Lettbeint action 

Tomorrowland er en film som passer godt for en kveld med familiehygge, men det at den er en familiefilm er også dens største svakhet. 

For å gjøre actionsekvensene mindre skumle er de spritet opp med humor og slapstick som ikke alltid fungerer like godt. 
Flere av motstanderne i filmen er roboter, som selv om de ser ut som mennesker, fremstår som karikerte og lite menneskelige i oppførselen. 

Dette gjør filmens actionsekvenser mindre skumle for de yngste, men ødelegger samtidig mye av spenningen for de eldste. 

Mister momentum 

Regissør Brad Bird gjør stort sett en god jobb med å holde publikum engasjert, men han mister meg litt i filmens andre halvdel. 

Han klarer ikke å opprettholde den eventyrlige stemningen som preger starten av filmen, og når vi nærmer oss høydepunktet mister filmen momentum. 
Både tempo og spenningsnivå daler, vendepunktet er for enkelt og dermed føles filmens finale som et antiklimaks. 

Heldigvis tar det seg opp igjen mot slutten av filmen, og du får en følelse av alt er mulig – om du bare drømmer stort nok. 
",1
"Poltergeist
Fornøyelig, men tam nyinnspilling av den gamle skrekkfilmklassikeren. 

Denne anmeldelsen er ikke basert på 3D-versjonen av Poltergeist. 

TV-skjermskrekken er tilbake med større skjermer, men mindre hjerte. 

Poltergeist (2015) tråkker stødig i fotsporene til Tobe Hoopers (Motorsagmassakren) og Steven Spielbergs familieskrekkklassiker med samme navn fra 1982. 
Den hedrer sin original på underholdende vis, men klarer aldri å nå opphavets nivå, hverken i sjarm eller i skrekk. 

Hold deg unna skapet 

Familien Bowen, på fem, er på flyttefot. 
Far (Sam Rockwell) har mistet jobben, mor (Rosemarie DeWitt) har ikke lyktes som forfatter, og den anstrengte økonomien betyr at de må nedskalere livsstilen, og flytte ut i forstaden. 

De finner et rimelig og romslig hus, og lar seg overtale av megler til en god deal til en fornuftig pris. 
Stor tabbe. 

Huset er bygd på en gammel kirkegård, og det tar ikke lang tid før husets ånder tar kontakt med familien. 

Møbler flytter på seg, leker flyter i luften og gjennom TV-apparatet snakker de døde med familiens yngstejente Madison. 

Når så de døde tar Madison til fange og begynner å terrorisere familien, da må det hjelp til, og TV-stjerne/åndebekjemper Carrigan Burke (Jared Harris) kommer for å rense huset. 

Behagelig småskummel 

Poltergeist treffer en behagelig og ganske snill skrekktone. 
Det er ingen emosjonelle arr å hente her, bare masse klassiske ""bø"", en del forutsigbare poltergeist og noen livelige lik. 
Den stilen funker godt: 
Filmen er perfekt til popkornfråtsing og aldri ordentelig skummelt. 

Men en advarsel til grøsserfans: 
Hvis du er typen som trenger å hoppe i kinosetet for å få valuta for skrekkpengene, er nok Poltergeist for svak kaffe for deg. 

Jared Harris er også fornøyelig som spøkelsesjegeren Carrigan Burke. 
En selvoppofrende eksentriker med kofferten full av historier og åndelig visdom. 
Han er en godt valg til å fylle skoene til den ikoniske Tangina (Zelda Rubinstein) som gjør utdrivelsesjobben i originalfilmen. 

Ikke så lun som førstefilmen 

Poltergeist er en mer ufarlig og mindre lun film enn sin navnebror fra 1982. 
Der mor og far røyker gress på senga i originalfilmen, er det nå trygg whisky som drikkes. 
Borte er også den frekke nabokranglingen, situasjonskomikken og den menneskelige skurken som står bak uretten mot spøkelsene. 

Det er litt trist at man er mer opptatt av å være stueren i 2015 enn i 1982. 

Gil Kenan vil også ned på klassiske 90 minutter på lengden. 
Og for å rekke innom alle hendelsene fra originalmanuset, så kutter han i beskrivelsen av omgivelsene og figuroppbyggingen for å rekke over all skremmingen. 

Det er synd, for Sam Rockwells nye farsfigur har mye potensial. 
Mr. Bowens galgenhumor og fortvilelse over økonomisk smalhans, kunne gitt filmen en flott vri på forstadslivet. 
I 1982 var det forbundet med bygging av svømmebasseng og det gode liv. 
I 2015 er området synonymt med en lavere arbeiderklasse med blekere framtidsutsikter. 

Filmen spenner opp dette på en smart måte i anslaget, men lar oss aldri bli ordentlig kjent med hverken far eller nabolaget, og da renner hele poenget ut i sanden. 

Når en lager en oppfølger synes jeg det må være et mål og enten lage en minst like bra eller positivt annerledes film enn originalen, der lykkes ikke produsent Sam Raimi og Gil Kenan. 

De har laget en solid ""coverversjon"", men den nye Poltergeist er for tam til at dette er en skrekkfilm som vil plassere seg selv på hedersplass i horrosamlinga. 

Men den er et godt skrekkalternativ for dem som liker lettkilende grøss uten påfølgende mareritt. 
Og akkurat skummel nok til at det kan være godt å ha en hånd å klemme på i kinomørket. 
Et godt tips til kinodaten rett og slett. 
",1
"Familien Bélier
Hjertevarmende om oppvekst og familie. 

Det er ikke alltid filmer trenger å overraske for å gi deg en god opplevelse. 
Det franske komidramaet Familien Bélier følger en trygg rute, som tar deg fra a til b uten å vike fra den velkjente stien. 

Men en tur kan fortsatt være fin selv om du vet hvor du ender opp, og Familien Bélier er en tvers gjennom koselig film som traff meg rett i hjerterota. 

Oppvekst og løsrivelse fra familie er tema for filmen, et tema som de fleste kan kjenne seg igjen i. 
Regissør Eric Lartigau har gjort det han kan for å få deg til å gråte og le underveis, og det ble både latter og tårer fra undertegnede innen rulleteksten gikk over lerretet. 

En hørende i en døv familie 

Familien Bélier tar oss med til et lite gårdsmeieri i Frankrike, der seksten år gamle Paula (Louane Emera) bor med familien sin. 
Hun er den eneste hørende i familien på fire – mor, far og lillebror er alle døve. 

Foreldrene lener seg tungt på Paula i alle situasjoner der det er behov for en tegnspråktolk, enten det er i kontakt med leverandøren for dyrefôret, med kundene på bondens marked, eller på legekontoret når moren har fått underlivssopp. 
Nei, det er ikke alle situasjoner det passer å bruke sin seksten år gamle datter som tolk. 

Paula står på med godt mot, men når hun får andre drømmer enn å melke kyr for resten av livet slår idyllen sprekker. 
For det viser seg at Paula har en gullstrupe som kan få henne inn på en anerkjent sangskole i Paris – men da må hun forlate familien. 

Litt for flåsete til tider 

Selv om det er en god dose eksistensielt drama i Familien Bélier er dette en komedie, noe som kommer til uttrykk i hvor skrullete Paulas foreldre er. 

Herr og Fru Bélier er utgangspunktet for flere morsomme scener, som for eksempel når Paula må sette på høy musikk på rommet, fordi foreldrene ikke er klare over hvor høylydte de er når de har sex. 

Karin Viard og François Damiens, som spiller Gigi og Rodolphe, er gode i rollene som distré mor og sindig, men egenrådig far. 
Noen ganger blir foreldrene imidlertid så flåsete at det er på grensa av hva som er troverdig. 
Som når moren blir så glad for at Paula endelig har fått mensen, at hun løper rundt med den blodflekkede buksa for å vise frem den gledelige nyheten til hele familien. 

Strålende skuespillerdebut 

Louane Emera, som var med i den franske versjonen av The Voice i 2013, overbeviser på som den usikre Paula, som etter hvert finner stemmen sin. 

Filmen er Emeras debut som skuespiller, og det er ingen tvil om at hun er et naturtalent. 
Hun er trygg og sjarmerende i rollen, noe hun også ble belønnet for da hun fikk César-prisen (Frankrikes Oscar) for mest lovende skuespiller tidligere i år. 

Hun er spesielt fin i de mer emosjonelle scenene der hun er i konflikt med foreldrene. 
Hvor vanskelig det kan være for et barn å trosse mor og far er et velkjent tema på film, men det får et ekstra lag i Familien Bélier fordi foreldrene er døve. 

Det mange kanskje vil se på som et handikap er for dem en styrke, og det er Paulas hørsel, ikke fraværet av deres, som er problemet. 
Dette fører til flere såre scener mellom spesielt mor og datter som gjorde inntrykk. 

Rørende sang 

Det fineste med Familien Bélier er hvordan filmen viser hvordan sang kan formidles til de som ikke kan høre den. 
Her har filmen flere gode scener, men høydepunktet er når Paula formidler den franske visesangeren Michel Sardous «Je Vole» (jeg flyr) for familien, en nydelig scene som etterlot meg hulkegråtende i kinosalen. 

For rørt det blir du hvis du ser Familien Bélier. 
Og hvis du ikke har snakka med foreldrene dine på en stund, kan det hende du får en umiddelbar trang til å ringe mamma og pappa for å fortelle at du er glad i dem. 
",1
"Love
Cannes: 
Lite å la seg pirre av i Gaspar Noés sexfilm. 

FILMFESTIVALEN I CANNES (NRK): 
Den argentinske regissøren Gaspar Noe har sjokkert kinopublikum med filmer med sterke virkemidler som Alene mot alt, Irreversible og Enter The Void. 

I den franske filmen Love forsøker han også å sjokkere med saftig sex, men dessverre er dette en heller slapp opplevelse. 
Filmen er alt for lang, historien er platt og banal og skuespillerne spiller flatt og uengasjerende. 

De eksplisitte sexscenene er flott filmet i 3D, men det som foregår utenfor sengekanten er lite å la seg pirre av. 

Minnes hett forhold 

Murphy (Karl Glusman) får melding fra moren til eks-kjæresten Electra (Aomi Muyock) at hun ikke har latt høre fra seg på flere uker. 

Det setter i gang en tankeprosess hvor Murphy minnes deres hete forhold, og hvordan hans nåværende samboer Omi (Klara Kristin) ble dratt inn i et helt frivillig trekantdrama. 

Regissør Gaspar Noe har sagt at han vil vise sex på en hyggelig måte, og det lykkes han og skuespillerne godt med. 

Filmen stuper ut i sengehyggen fra første billedrute. 
Men det er lite kjønn i bevegelse her, mest softcore-sex. 

Noen unntak finnes, blant annet en spektakulær ejakulasjon, der spruten står langt ut i kinosalen. 
Men det er mer artig bruk av 3D-teknikk enn viktig for historien. 

Kjenner hver kurve av kroppene 

Figurene er dessverre enkle og endimensjonale. 
Hjertet banker ikke for noen av dem, siden tiden mellom sexscenene brukes til langdryg dialog uten innhold. 

Det er vanskelig å bry seg om hva som skjer mellom Murphy og Electra, eller Omis graviditet, som uansett forsvinner ut av filmen uten større seremoni. 

Vi kjenner hver kurve av kroppene deres når filmen er over, men ikke så mye hva de tenker eller føler. 

Love fremstår som en svak historie som er forsøkt reddet med het sex, så vi ikke gjennomskuer manuskvaliteten. 

Det visuelle er ofte smakfullt og vakkert gjennomført, kroppene er veldreide og ekstasen troverdig. 

Den kunne blitt riktig så interessant om Gaspar Noe hadde skrevet et sterkere manus og hatt mer interessante skuespillere foran kamera. 

Men Love har ikke nok å by på utover den heftige sexen til å vekke begeistring i andre deler av kroppen. 
",0
"Chronic
Veien mot døden skildres usminket og usentimentalt. 

FILMFESTIVALEN I CANNES (NRK): 
Tim Roth spiller glimrende i regissør Michel Francos stille og mørke drama «Chronic». 

Den forteller sobert og utilslørt om en sykepleiers kontakt med døende mennesker, men klusser til helhetsinntrykket med en avslutning som virker både tilfeldig og ødeleggende for historien som er blitt fortalt frem til da. 

Det kan likevel ikke skjule Roths eminente skuespill, som er både avmålt og behersket. 
Et kroneksempel på «less is more». 

Pleier døende pasienter 

David (Tim Roth) er en sykepleier som jobber med alvorlig syke og døende pasienter i deres egne hjem. 

Litt etter litt avdekkes detaljer om Davids egen fortid, som både forklarer hvorfor han har valgt dette yrket, men også gjør at man må stille spørsmål ved om han egentlig er skikket. 

Det er ingen tvil om at han løser sine oppgaver med stor iver og omsorg, men kanskje gjør han seg litt for involvert i sine pasienters liv. 

Regissør Michel Franco legger tempoet lavt fra første stund, med lange tagninger der vi får god tid til å studere både Davids personlighet og jobben hans. 

Vi får en god anelse av hvordan han arbeider, hvordan pasientene responderer, men også hvordan David har en flytende grense mellom jobb og privatliv, der han ofte serverer omgivelsene små løgner basert på sine pasienters virkelighet. 

Slik tegner filmen et sørgmodig bilde av en konfliktfylt personlighet, som på denne måten forsøker å takle en vond fortid. 

Alt for enkel utgang 

Tim Roth er strålende. 
Han gjør heller mindre enn mer i en kontrollert rolle. 
Bare i møte med datteren Nadia (Sarah Sutherland) faller maska, og man får et innblikk i Davids indre smerte, som farger hele hans liv. 

De som spiller pasientene er også høyst troverdige som mennesker som stirrer døden inn i hvitøyet, nemlig Sarah (Rachel Pickup), John (Michael Cristofer) og Martha (Robin Bartlett). 

Veien mot døden skildres usminket og usentimentalt. 

Dessverre avsluttes Chronic på en måte som ikke skal avsløres, men som virker som en alt for enkel utgang. 

Den rimer dårlig med filmens øvrige tone og innhold, og overskygger tankene man eventuelt har gjort seg frem til da om historien. 

Det gjør at man kanskje går fra filmen med helt andre inntrykk, men det er på det rene at regissør Michel Franco og hovedrolleinnehaver Tim Roth har skapt et ærlig og menneskelig drama som fortjener oppmerksomhet. 

(Chronic vises i hovedprogrammet på filmfestivalen i Cannes. 
Det er foreløpig ikke kjent om den kommer på kino i Norge) 
",1
"Sicario
CANNES: 
Voldsomt og vellaget om kampen mot narkokartell. 

FILMFESTIVALEN I CANNES (NRK): 
Kampen mot narkotika i grenseområdene mellom USA og Mexico skildres mørkt og brutalt i regissør Denis Villeneuves harde thriller Sicario. 

Emily Blunt (Edge of Tomorrow, Looper) storspiller som FBI-agenten som kastes inn i begivenheter der skillet mellom rett og galt blir stadig mer uklart. 

Filmen gjør at man må stille seg moralske spørsmål om hvor langt det er lov å gå for å stoppe noe som er enda verre. 
Sicario er knallhard, voldsom og vellaget. 

Igangsetter lyssky operasjoner 

Kate Macy (Emily Blunt) er FBI-agent ved grensa til Mexico, der hun jobber i en avdeling som etterforsker kidnappinger. 

Hun blir noe overraskende hyret av en hemmelig aksjonsgruppe fra regjeringen, under ledelse av Matt (Josh Brolin), for å bekjempe kampen mot et meksikansk narkokartell. 

Den mystiske Alejandro (Benicio Del Toro) er også en del av gruppa, og de igangsetter lyssky operasjoner, der både midler og mål til stadighet blir holdt skjult for Kate, og hun begynner å tro at det de gjør egentlig er ulovlig. 

Den innledende sekvensen signaliserer at regissøren har til full hensikt å vise hvor makabre virkemidler han har tenkt å bruke. 
Det er ikke vakkert. 
Men det er bra at noen lager thrillere for voksne med voksne virkemidler. 

Sicario er vellaget, velspilt og setter søkelys på et gigantisk problem der det tilsynelatende ikke finnes noen snille løsninger. 

Filmens tone er gjennomgående mørk og urovekkende, godt hjulpet av foruroligende musikk av islandske Jóhann Jóhannson, som også komponerte musikken til Denis Villeneuves forrige film, Prisoners. 

Presterer på høyt nivå 

Emily Blunt er knallgod i hovedrollen som FBI-agent, og det er ikke fritt for at tankene går tilbake til filmhistoriens mest kjente kvinnelige FBI-agent, nemlig Jodie Foster i Nattsvermeren. 

Emily Blunt spiller nesten like godt. 
Filmen gir klart inntrykk av at Kate bruker jobben for å glemme privatlivet, der hun har opplevd tilbakeslag. 

Josh Brolin er også god som Matt, en mørkemann med diffus bakgrunn som åpenbart er svært dreven i black-ops-aktiviteter. 
Og det er umulig å glemme Benicio Del Toro som Alejandro, en ytterst farlig mann som det kan lønne seg å ha med seg, ikke mot. 

Blunt, Brolin og Del Toro presterer på et høyt nivå, omgitt av solide skuespillere i alle biroller. 

Sicario er nok en sterk film fra Denis Villeneuve, som også imponerte med Prisoners i 2013. 
Det skal bli spennende å se hvordan han takler neste års nye Blade Runner. 
Thrillersjangeren mester han i hvert fall svært godt. 

Sicario er gnistrende godt fotografert av veteranen Roger Deakins, som også skal skyte den nevnte Blade Runner-oppfølgeren. 

Villeneuve regisserer historien med en utmerket spenningskurve, et interessant persongalleri, voldsomme virkemidler og en moralsk tvetydighet som gjør at man er nødt til å tenke. 

(Sicario ble anmeldt på filmfestivalen i Cannes i mai 2015). 
",1
"San Andreas
Bare Dwayne Johnsons biceps kan overskygge effektene. 

Jeg kan godt like en god katastrofefilm i ny og ne, og San Andreas har flere lange og tøffe effektscener, der det går hardt ut over både Los Angeles og San Francisco. 

Dwayne Johnson vekker dessverre mer overbærende latter enn beundring i den sentrale helterollen, og historien mangler fullstendig selvironisk distanse til begivenhetene. 

San Andreas er nøye kalkulert og imponerer visuelt, men er ganske råtten på historiefortelling og figurskildring. 

Legger ut på farlig reise 

California utsettes for ekstreme jordskjelv langs hele San Andreas-forkastningen, forutsett og forklart av Cal Tech-professor Lawrence (Paul Giamatti). 

Ray Gaines (Dwayne Johnson) er helikopterpilot i LAs brann- og redningstjeneste, og skal egentlig ut på oppdrag. 

Men nå lar han jobb være jobb, og legger ut på en farlig reise for å redde sine egne, nemlig hans snart fraskilte kone Emma (Carla Gugino) i Los Angeles og deres datter Blake (Alexandra Daddario) i San Francisco. 

Selvsagt burde Dwayne Johnsons heltefigur spørre seg om det er moralsk riktig å bruke skattebetalernes helikopter til hva han vil, men når han bråkjekt annonserer «Let’s go and save our daughter», er det bare å innse at dette er en refleksjon uten plass i denne filmen. 

Regissør Brad Peyton forsøker faktisk å skape mellommenneskelig drama for å få oss til å bry oss om figurene, men det er et halvhjertet og ganske mislykket forsøk. 
Man trenger ikke tørke en eneste tåre for de mange tusen som dør i denne filmen. 

San Andreas er en effektbonanza, der alle dialogdrevne scener kun er transportetapper til neste katastrofe, som kommer med svært jevne mellomrom. 
Man kan faktisk stille klokka etter dem. 

Effektene innfrir 

Det kan selvsagt settes spørsmålstegn ved om dette er riktig kritikk av en katastrofefilm. 
Kommer man for å se spektakulær ødeleggelse, innfrir filmen til gagns. 

Bakken slår sprekker, skyskrapere velter, digitale mennesker dør i hopetall, og så kan du jo gjette om Golden Gate-brua er like hel ved filmens slutt. 

Det visuelle er imponerende og storslått. 
San Andreas kunne vært en fantastisk katastrofefilm om det hadde vært gjort like bra arbeid med historien som med effektene. 

Men San Andreas forsøker ikke å være katastrofefilmens Citizen Kane. 
Fokuset er på ødeleggelse i stor skala, der bare Dwayne Johnsons biceps kan overskygge effektene. 

Stakkars Carla Gugino og Alexandra Daddario er stort sett damsels-in-distress, kvinner som må reddes av mannen. 

Sånn sett fremstår San Andreas veldig gammeldags, men det kan jo virke som om regissør Brad Peyton har latt seg inspirere av gamle sjangerfilmer, slik han til dels gjorde med Journey 2: 
Den mystiske øya, også den med Dwayne Johnson i hovedrollen. 

San Andreas kommer aldri til å huskes for mellommenneskelig drama, men jordskjelveffektene er i det minste rystende gode! 
",0
"The Breakfast Club
Den 30 år gamle filmen føles fremdeles tidsriktig og relevant. 

Regissør og manusforfatter John Hughes (1950-2009) var 1980-tallets fremste leverandør av filmer som tok tempen på ungdomskulturen. 
Tenåringer verden over kunne identifisere seg med figurene og historiene i Sixteen Candles, Pretty In Pink og Skulk med stil. 

Men disse titlene overskygges av den kanskje mest kjente av John Hughes sine filmer, nemlig The Breakfast Club (1985). 

Den nye 30-års jubileumsutgaven av filmen på Blu-ray viser at den virkelig er 30 år gammel rent formmessig, men dette er likevel et hyggelig gjensyn med noen av datidens store ungdomsstjerner, og en historie med tidløs og universell tematikk. 

Fem stereotypiske personligheter 

Utgangspunktet for historien er et for lengst utdatert fenomen i det norske skolevesenet, nemlig gjensitting. 
På Sherman High School i Illinois gjennomførte man åpenbart også gjensitting på lørdager, for her samles fem elever som av ulike årsaker har fått dette som straff. 

I en 2015-versjon ville hver av figurene sannsynligvis sittet med ansiktet begravd i hver sin lille skjerm, men i denne filmen tvinges de til å snakke sammen, for de har ingenting annet å gjøre. 

Populære Claire (Molly Ringwald), atleten Andrew (Emilio Estevez), nerden Brian (Anthony Michael Hall), innesluttede Allison (Ally Sheedy) og rampete John (Judd Nelson) representerer hver sin stereotypiske personlighet, men oppdager i løpet av denne dagen at de har mer til felles enn de hadde trodd. 

Selv om filmen er fra 1985, vil 2015-ungdommen kunne kjenne seg igjen i de problemene og utfordringene disse figurene sliter med. 

Det handler om tilhørighet, merkelapper, fasadejag og prestasjonspress fra skole, venner og foreldre. 

Figurene har kanskje ulike bakgrunner og personligheter, men finner fellestrekk ved hverandre som knytter dem sammen. 
Filmen viser at det ytre ikke alltid, eller kanskje aldri, gjenspeiler det indre. 

Virker troverdig og ekte 

The Breakfast Club er preget av mange, lange sekvenser der det er dialogen som driver historien fremover, ikke handlinger. 
John Hughes skrev smart, og ordlegger figurene på en måte som virker troverdig og ekte. 

I dag har nok filmen et noe gammelmodig preg over seg. 
Tempoet er lavt, til tross for den korte spilletiden på kun 96 minutter. 

I filmens siste del preges begivenheten kanskje i litt for stor grad av programmessige erkjennelser på rekke og rad, der noen av dem vekker i overkant store følelser, men figurenes famlende usikkerhet bak fasadene gjør likevel inntrykk. 

Blu-ray-coveret til denne 30-års jubileumsutgaven av The Breakfast Club oppgir pussig nok bare tre av de fem skuespillerne i filmen, nemlig Emilio Estevez, Molly Ringwald og Anthony Michael Hall. 

Også Judd Nelson og Ally Sheedy fortjener å stå der, for skuespillerne i denne filmen er et jevnbyrdig ensemble. 
Og av disse synes jeg Judd Nelson har den beste og mest minneverdige figuren, som den tøffe, dop-røykende og halv-kriminelle John Bender. 

For 30 år siden var de alle stigende stjerner. 
Samtlige falmet riktignok ganske raskt, men i The Breakfast Club kan du se dem skildre ungdomsliv som fremdeles føles tidsriktig og relevant, til tross for aldrende innpakning. 

Dessuten tør jeg påstå at temalåta Don't You (Forget About Me) av Simple Minds stadig tåler gjenhør! 
",1
"Kung Fury
En latterfest for actionglade 80-tallsnostalgikere. 

Du kan se hele filmen nederst i anmeldelsen. 

Kung Fury er et perlekjede av alt som var magekilende trashy og artig av 80-talls kampsportfilmer, kampsportspill og lettbeinte politiactionkomedier. 

Kortfilmen (den klokker inn på 31 minutt) er en tettpakket energibunt av morsomme referanser, fantasifulle kung fu-stunts og cheesy bra ordspill! 
For hva ellers skal man si til en nazist etter at man har revet ut ryggraden hans – med hodet først — enn følgende melding? 

You don't need that spine. 
It's holding you back. 
Kung Fury 

Tidsreiser, kobrabitt og lynnedslag 

Før Kung Fury ble Kung Fury var han en vanlig politimann i Miami. 
En dag ble partneren hans drept av en ond kung fu-ekspert. 
Vår helt blir så truffet av lynet, bitt av en kobraslange og muteres til Kung Fury – den utvalgte, den dyktigste kung fu-krigeren i verden. 
Han hevner sin partner og sverger på å bli den beste politimannen i verden. 

Og det blir han. 
Men så dukker Adolf Hitler opp for å drepe han og vennene hans. 
For å redde verden fra «Küng Fuhrer», bestemmer Kung seg for å hacke seg tilbake i tid, til 40-tallets Tyskland, for å drepe Hitler en gang for alle! 

Historien er dermed akkurat så absurd enkel som en kan forvente av en film som sikter seg inn på å hedre kampsportsjangeren og actionkomediene fra det glade 80-tall. 

Her er det fantasien og leken som bestemmer veien! 
Logikk, finesse og ethvert forsøk på fiksjonssannsynlighet, til og med innenfor den noe uglesette vitenskapen «tidshacking», er behørig sparket ut av filmens dimensjon. 

Har tatt de gode valgene 

Ved første øyekast kunne Kung Fury-oppskriften lett blitt en flau fan-øvelse. 
Det er en risikosport å kaste en gigantisk haug med klisjeer opp i gryta og skru opp temperaturen til 11. 

Men Kung Fury unngår fallgruvene, og med en smittende lekenhet og noen smarte manusløsninger, manøvrerer den svenske regissøren, manusforfatteren og hovedrolleinnehaveren David Sandberg stilsikkert rundt i referanseleken. 

Jeg liker best en aldeles nydelig spillinspirert (Streetfighter, Double Dragon) kung fu-sekvens, hvor Kung Fury banker seg gjennom en lang rekke nazister. 
Med både nedskallinger og et gigantisk saltospark. 

Og en, for meg, He-Man-inspirert tegneseriesekvens der Kung Fury møter en kobraslange, og truer den med juling. 

Det er mye kjærlighet til arkademaskiner, VHS og tidlige videospill i Kung Fury. 
Videokassettens trackingfunksjon brukes elegant som et visuelt virkemiddel for å tettpakke en slåsskamp med mest mulig spektakulære sekvenser, samtidig som det minner om frustrasjonen VHS-generasjonen opplevde når den sorte kassetten sviktet, og potensielle favorittscener forble skjult bak båndsskurrets nådeløse slør. 

Også spillestetikken, spesielt fra 80-tallets bilspill og slåssespill fungerer godt, og kler de effektivt enkle og rufsete spesialeffektene. 

Sammen med et par bøtter nostalgisk 80-tallskrydder, fra Converse-sko på gasspedalen, ettertenksom stirring på solnedgang fra Lamborghini-tak og diverse boomblastere med dobbelt kassettdekk, så er dette en lattervekkende og hjertevarm «over the top»-hyllest av det jeg vil anta er noen av Sandbergs beste minner fra barndommen. 

En hyllest som er så stilsikkert fortalt at den bør funke utmerket for actionglade barn i alle aldre! 

Se hele Kung Fury her: 

Du har vel sett filmen nå? 
Fortell oss hva du synes om Kung Fury i kommentarfeltet. 
",1
"Spy
Leverer latter til godkjent karakter. 

Jeg liker at Melissa McCarthy finnes, men ikke nødvendigvis filmene hun er med i. 
Spy kommer derfor som en hyggelig overraskelse, for dette er en frisk komedie som tar agentfilmer på kornet. 

Her får hun tatt i bruk sine udiskutable egenskaper som frekk komiker i en film som har overraskende voldelig innhold, noen skikkelig grove vitser og en gjennomgående morsom rød tråd om feminismens seier over machokulturen. 

Spy leverer latter til godkjent karakter. 

Kontoragent i felten 

Susan Cooper (Melissa McCarthy) er kontoragenten i CIA som hjelper feltagenten Bradley Fine (Jude Law). 

Når han plutselig forsvinner ut av bildet, må hun selv i ilden for å stoppe salget av en liten atombombe til terrorister. 

Susan går inn i et farlig miljø med internasjonale våpenhandlere, men blir motarbeidet av agentkollega Rick Ford (Jason Statham), som mener hun ikke er skikket til å være feltagent. 

Regissør Paul Feig har jobbet sammen med Melissa McCarthy i to filmer tidligere, nemlig Bridesmaids og The Heat. 
I begge filmene gikk humoren ofte på bekostning av McCarthys kroppsfasong. 

I Spy ler vi heldigvis med henne, ikke av henne. 
Humoren er som oftest situasjonsbetinget, ikke basert på kroppsfokus, selv om det fremdeles forekommer i enkelte scener. 

Stort sett får dumme menn unngjelde i møte med Susans mot, kløkt og handlekraft. 
«Girl power» er kanskje er forslitt begrep, men det er denne filmen full av. 

Mange blodige øyeblikk 

En av de hyggeligste overraskelsene i filmen er Jason Stathams nedriving av egen machofasade. 
Han gjør kraftig narr av sin filmpersona, der tøff = teit. 

Det er også morsomt med Miranda Hart, kjent fra den britiske humorserien Smack The Pony, i birollen som Susans kontorvenninne, mens Rose Byrne er god som iskald våpenhandler. 

Melissa McCarthy er likevel et solid fokus i hovedrollen. 
Hun surfer gjennom filmen med stålkontroll på figuren, en eiegod fisk-på-land-kvinne som finner ny styrke i møte med utfordringer hun kanskje ikke er helt forberedt på. 

Spy har flere kamp- og forfølgelsesscener som er greit filmet og redigert. 
Her er det mange blodige øyeblikk, blant annet i en tøff kjøkkenfight, men det er åpenbart digitalt blod som spruter. 

Det er i tråd med filmens generelle stemning, der ingenting blir for alvorlig. 

Jeg sitter med en følelse av at samarbeidet mellom Paul Feig og Melissa McCarthy har nådd en foreløpig formtopp med Spy, så får vi se om de lykkes enda bedre i den kommende Ghostbusters 
",1
"Insidious 3
Dette er grøsser light for lettskremte. 

Det er ikke nødvendig å ha sett de to første Insidious-filmene før du ser treeren. 
Dette er en frittstående prequel som er enkel og grei, laget av filmskaperne bak Saw- og Paranormal Activity-filmene. 

Den følger sjangerens grunnleggende elementer, og har noen effektive «jump scares», men er likevel forholdsvis lite ambisiøs og jevnt over lite skummel. 

Insidious 3 er grøsser light for lettskremte. 

Vekker ond kraft 

Det handler nok en gang om synske Elise (Lin Shaye) som må hjelpe ei ung jente som blir hjemsøkt av en demon. 

Innledningsvis går hun med på å sette Quinn (Stefanie Scott) i kontakt med sin avdøde mor, men vekker uheldigvis til live en ond kraft som er ute etter Quinns sjel. 

Dermed blir det demonkamp for Elise, Quinn og faren Sean (Dermot Mulroney). 

Det mest bemerkelsesverdige med denne filmen er hvor lite bemerkelsesverdig den er. 
Regissør Leigh Wannell fører et særdeles enkelt filmspråk som aldri hever seg over det middelmådige. 

Se for eksempel på scenene fra underverden, kalt The Further, der alt ser helt vanlig ut, bare mørkere og med mindre farger. 
Enten er dette fantasiløshet, eller et økonomisk spørsmål. 

Jeg skvatt skikkelig to ganger, det skal Wannell ha all ære for, men det er for lite uttelling i løpet av en hel spillefilm. 

Dreining mot det komiske 

Skuespillerne holder et greit nivå. 
Unge Stefanie Scott er helt ok i hovedrollen, selv om det ser ut som om hun kommer rett fra en sitcom på Disney Channel, med irriterende perfekt hår i alle scener. 

Dermot Mulroney er også fin som den skeptiske faren, som etter hvert får sterke bevis på det hinsidiges eksistens. 

Best er skrekkfilmveteran Lin Shaye, som gjentar rollen fra de to første Insidious-filmene. 
Kanskje er det fordi jeg har sett henne førti ganger i A Nightmare On Elm Street, men det virker bare så helt riktig å se henne spille i en slik sjangerfilm. 

Senere i filmen får vi se hvordan Elise stifter bekjentskap med de to karene i Spectral Sightings, Tucker (Angus Sampson) og Specs (Leigh Wannell), som hun også jobber sammen med i de to første filmene (husk treeren er en prequel). 

Da er det ikke fritt for at stemningen i Insidious 3 har en dreining mot det lettere komiske. 
Men det var kanskje det filmen trengte, for inntil da har den hatt problemer med å holde maska som seriøs skrekkfilm. 

Insidious 3 har sine gode øyeblikk, men er for ujevn til å kunne måle seg med de beste filmene i hjemsøkt-av-demon-sjangeren 
",0
"Det elleville nøttekuppet
Ujevn historie med for svak humor. 

Det elleville nøttekuppet er på alle måter en middelmådig animasjonsfilm. 
Jeg er sikker på at barn vil la seg more, og den er slett ikke helt uten underholdningsverdi. 

Men filmen har et litt billig preg over seg, med enklere animasjon enn vi er vant til fra f.eks. Dreamworks og Pixar, og historien er heller ikke godt nok utviklet. 

Det vil sannsynligvis ikke målgruppa bry seg om. 
Det elleville nøttekuppet passer greit for barn, ikke så godt for voksne. 

Raid mot nøttebutikk 

Handlingen er lagt til en bypark. 
Det egosentriske ekornet Egon planlegger et raid mot en nøttebutikk, og må motvillig la sine tidligere parkvenner bli med, siden han nettopp har forårsaket en matkatastrofe. 

Det blir en farlig jobb, for nøttebutikken viser seg å være skalkeskjul for skurker som planlegger å rane banken på den andre siden av gata. 

Dessuten er det noe mistenkelig ved vaskebjørnen som er sjefen i parken. 

Historien fortelles i et rasende tempo, som er bra for alle med nedsatt tålmodighet og konsentrasjonssevne. 

Men det er dårlig for de som liker filmer som går under overflata og forteller historier med litt dypere emosjonell resonans, slik spesielt Pixar er flinke til. 

Det er flere potensielt fine figurer i Det elleville nøttekuppet, men ingen av dem får tid til å sette seg skikkelig, og blir i stedet flyktige karikaturer. 

Igjen, dette er voksenklager som barna glatt overser, men for meg gjør dette filmen litt mindre attraktiv. 

Fargeløs og intetsigende 

Humoren er også ganske kjedelig og forutsigbar. 
Manuset mangler friske vittigheter som man ikke føler man har sett hundre ganger før. 

Det er bare én indikasjon på at forfatterne bak historien burde ha gått flere runder før filmen gikk i produksjon. 

Det elleville nøttekuppet har ikke mulighet til å konkurrere med nåtidens ypperste animasjonsfilmer med en så fargeløs og intetsigende historie som dette. 

Filmen er regissert av Peter Lepeniotis, og flere kanadiere er med på produksjonen, men mesteparten av arbeidet er gjort i Sør-Korea. 

Kanskje er det derfor YouTube-hiten Gagnam Style med PSY er en gjenganger i filmen, men det får den til å føles veldig 2012. 
Altså en smule utdatert. 
Og det er det inntrykket filmen forlater meg med. 

Det er nok action her til å holde barns oppmerksomhet ved like gjennom 86 minutter, men Det elleville nøttekuppet lider av forrige datagenerasjons animasjon, og en ujevn historie med for svak humor 
",0
"Jurassic World
Det kan ikke slå feil med dinosaurer! 

Det kan ikke slå feil med dinosaurer! 
Jurassic World er en veltrimmet og underholdende film som tar sitt DNA direkte fra Steven Spielbergs original fra 1993. 

Regissør Colin Trevorrow viderefører det som gjorde Jurassic Park til en klassiker, samtidig som han innfører nye elementer for å fornye og utvide universet. 

Dessuten har han Chris Pratt i hovedrollen, der han viser sin styrke som sympatisk actionhelt med glimt i øyet. 

Jurassic World overbeviser som fullblods eventyrfilm med moral, når det igjen rettes søkelys på hva som kan skje når menneskeheten leker med naturen. 

Går amok i parken 

22 år etter hendelsene på Isla Nublar er øya blitt en gedigen opplevelsespark med enorme besøkstall og stadig flere attraksjoner. 

Daglig leder Claire (Bryce Dallas Howard) får sine nevøer Zach (Nick Robinson) og Gray (Ty Simpkins) på besøk, men de forsvinner akkurat i det parkens siste tilskudd går amok, genspleiset, enorm og ekstremt farlig. 

Velociraptor-oppasseren Owen (Chris Pratt) må hjelpe Claire med å redde nevøene, og forsøke å finne ut hvordan Indominus Rex kan stoppes. 

Historiefortellinga flyter godt gjennom hele filmen. 
Innledningen er kortfattet, men inneholder absolutt alt vi trenger å vite om hvem som er hvem i forhold til hva. 

Og når øya kommer til syne til toner av den kjente temamusikken av John Williams, så er det litt som å komme hjem. 
Bare at mye er forandret. 

Jurassic World fremstår som tidenes kuleste temapark, en jeg gjerne skulle ha vært på. 

Detaljrikdommen vitner om at noen virkelig har gjort leksa si. 
Denne parken fremstår som et høyst troverdig resultat av kapitalismens inntog på Isla Nublar. 

Imponerende effekter 

Når ting begynner å gå skeis, registreres det med den største fornøyelse fra min side. 

Fantastiske actionsekvenser avløser hverandre med stor oppfinnsomhet, smarte fortellergrep og svært gode effekter. 

Når det gjelder det siste, så er kanskje det mest imponerende å tenke tilbake på hvor gode effektene i 1993-filmen var. 

I Jurassic World er effektene selvsagt større og mer omfattende, men ikke nødvendigvis bedre. 

Det Jurassic World har som Jurassic Park ikke hadde, er Chris Pratt. 
Han er en ren fornøyelse å følge i rollen som hardbarka eks-soldat med stor respekt for dinosaurene i parken. 

Han er ikke i full vitsemodus som i Guardians Of The Galaxy, men fremkaller et glis rett som det er med sin avvæpnende fremtoning. 

Bryce Dallas Howard er også god som den innledningsvis kalde og beregnende Claire, som får et nytt syn på flere ting i løpet av filmen. 
Irrfan Khan er fornøyelig som parkeieren Masrani, John Hammonds godkjente arvtager. 

Vincent D’Onofrio er akkurat passe slesk som InGen-mannen Hoskins, som vil utnytte dinosaurer som våpen, mens Nick Robinson og Ty Simpkins er skjønne som brødrene, uten å være det grann irriterende. 

Denne filmen gir meg den skikkelige gode eventyrfølelsen. 
Alle nostalgiske minner og følelser for Spielbergs originalfilm blir godt ivaretatt, inkludert noen scener med gamle steder og gammelt utstyr. 

Jurassic World er bygget over samme lest, men tilfører nok nytt til at den aldri virker repeterende. 
Og om man følger nøye med, legges det opp til enda mer moro. 

Men akkurat nå er det denne filmen som gjelder, og Jurassic World vil ikke skuffe noen med sin handlingsmettede historie, frydefulle skremming og morsomme figurer. 
Topp stemning, altså 
",1
"Mandariner
Sympatisk historie om krigens håpløshet. 

Det er enkelt å være positiv til antikrigsbudskapet i den estiske filmen Mandariner. 
Den forteller en enkel, liten historie som effektivt beskriver håpløsheten ved krig og fiendskap. 

Regissør og manusforfatter Zaza Urushadze skildrer begivenhetene tørt og sobert, med gode prestasjoner fra det lille ensemblet av skuespillere. 

Filmen har kanskje ikke helt den emosjonelle slagkraften man kunne forvente på bakgrunn av den sterke tematikken, men Mandariner er både sympatisk, vellaget og gjør at man er nødt til å gjøre seg noen tanker. 

Redder skadde soldater 

Estiske Ivo (Lembit Ulfsak) havner i kryssilden når det bryter ut krig i Abkhasia-republikken i Georgia i 1992. 

Mens resten av familien har reist tilbake til Estland, har han blitt igjen for å høste en mandarinavling sammen med Margus (Elmo Nüganen). 

Så redder de to skadde soldater etter en dødelig skuddveksling, en fra hver side av konflikten. 

Tsjetsjenske Ahmed (Giorgi Nakashidze) sverger på å drepe georgiske Niko (Mikheil Meskhi), men Ivo får ham til å love at han ikke skal foreta seg noe så lenge de kommer til hektene i huset hans. 

Situasjonen disse figurene kommer opp i er spennende. 
Det er et stort potensial for dramatikk i det åpne fiendskapet, der hverken Ahmed eller Niko har mulighet til å gjøre annet enn å slenge fornærmelser mot hverandre. 

Det ligger noe uforløst over dialogen her. 
Ingen av figurene åpner seg tilstrekkelig for at man som publikummer får knyttet sterke nok emosjonelle bånd til dem. 

Men det absurde ved hele situasjonen er åpenbar, og Ivos posisjon som nøytral mellommann er interessant. 
Han er en gammel og klok mann som vet ett og annet om hva krig medfører. 

Fortjener ett blikk 

Hele filmen foregår i og i nærheten av Ivos hus. 
Både innvendig og utvendig er omgivelsene spartanske, med bugnende mandarintrær som kontrast. 

Man kan undres over hvorfor Ivo og Margus har valgt å bli der, og hvorfor mandarinene er så viktige for dem. 
Filmen gir noen vage svar på det. 

Den har det ikke travelt med å legge ut alt i klartekst, som i og for seg er et positivt trekk. 
Her er det rom for tolkning. 

Mandariner var Estlands Oscar-bidrag i år, og ble faktisk nominert. 
Den har nok av kvaliteter til at det lar seg forsvare. 

Jeg skulle likevel ønske at filmens siste del overrasket mer og gjorde større inntrykk. 
Avgjørende hendelser skildres en smule tørt og liketil. 

Men historien er sympatisk, fremdriften god og problemstillingene er like enkle som de er dype. 

Derfor er Mandariner en god film som absolutt fortjener ett blikk. 
",1
"Entourage
Mer et fenomen enn en film. 

TV-serien Entourage gikk over 8 sesonger fra 2004 til 2011. 
Jeg ramla av etter de første 2, men serien har en stor tilhengerskare. 
De får en spillefilm som avslutning, som er både større, bredere og dyrere. 

Kinoversjonen av Entourage er mer et fenomen enn en film. 
Definitivt mer karakterdrevet enn historiedrevet. 
Den sparker mot både myter og sannheter om stjernelivet i Hollywood, med flere cameoroller av kjente og halvkjente personer. 

Entourage er ofte morsom, men føles også litt poengløs. 
Den største gevinsten her, er å få tilbringe litt mer tid med figurene. 
Det er ikke så viktig hva de faktisk gjør. 

Kommer med nytt filmprosjekt 

Entourage handler om fire kompiser i Hollywood. 
Vincent (Adrian Grenier) er filmstjerne, mens Eric (Kevin Connolly), Turtle (Jerry Ferrara) og Johnny (Kevin Dillon) er påheng med ulike funksjoner. 

Når Vincents gamle agent, Ari Gold (Jeremy Piven), kommer med et nytt filmprosjekt, krever Vincent å regissere selv. 
Men de får problemer med en av de som finansierer filmen, milliardærsønnen Travis (Haley Joel Osment). 

Det er åpenbart fra starten at skuespillerne er godt samkjørte. 
Den tette dialogen flyter løst og ledig, med god timing på all humor, samme hvor enkel og lavpannet den kan være. 

Man får også en god følelse av kameratskapet som knytter dem sammen. 
Dette er en gjeng som veksler mellom å være sjarmklumper og ufyselige fjotter. 

Men selv når de fremstår som mannegriser med et særdeles overfladisk kvinnesyn, må man nesten le av deres naive holdninger til Hollywood-livet. 
Vi vil dem vel, selv når de egentlig ikke fortjener det. 

Innholdet er rimelig grovt 

Vær advart, damer: 
I denne filmen er kvinnekjønnet ofte en forbruksvare, der hete og villige babes opptrer både med og uten bikini. 
Mange av dem danser sexy, selv i situasjoner der det ikke føles helt naturlig å gjøre det. 

Heldigvis rettes skjevheten litt opp i Turtles flørting med kampsportstjerna Ronda Rousey, som spiller seg selv, og Erics forhold til sin høygravide ekskjæreste Sloan (Emmanuelle Chriqui). 

Men dette blir likevel aldri favorittfilmen for Kvinnegruppa Ottar. 
Og jeg er overrasket over at den har fått aldersgrense 11 år i Norge, for innholdet er rimelig grovt. 

For fansen fungerer Entourage godt som en videreføring av serien. 
Filmen er også tilrettelagt for de som ikke har et forhold til disse figurene fra før. 

Det handler om store drømmer i Hollywood, og bekreftelser på det vi tror vi vet om filmstjerners ville tilværelse. 
Bare ikke forvent for mye av historien, for det er ikke det dette dreier seg om. 

Her handler det om å le med og av en gjeng som med vekslende hell forsøker å navigere seg gjennom drømmebyens irrganger. 
For min del er to timer med disse skravlekåte kameratene underholdning god nok 
",1
"Mummitrollet på Rivieraen
En vellaget kjærlighetserklæring til Tove Janssons figurer. 

Når man skal lage film basert på illustrerte barnebøker som mange har et nært forhold til, bør man enten gjøre noe helt nytt, eller holde seg nær kildematerialet. 

Regissør Xavier Picard har valgt siste alternativ i filmen Mummitrollet på Rivieraen. 
Her blir forfatter og tegner Tove Janssons univers skildret akkurat slik hun selv gjorde i sine bøker og tegneseriestriper. 

Det er på mange måter en skjønn og sjarmerende film, en vellaget kjærlighetserklæring til Janssons figurer, men samtidig litt saktegående, spesielt for eldre barn og de som mangler nostalgiske følelser for Mummitrollet. 

Sjalusidrama 

Snorkfrøken er fascinert av glitter og glamour. 
Derfor bestemmer Mummifamilien seg for å dra på ferietur til Rivieraen, inkludert Snorkfrøken og Lille My. 

Etter en strabasiøs sjøreise blir de innkvartert på Grand Hotel under det noble navnet de Mummi. 

Men møtet med det fasjonable miljøet med kjendiser og rikfolk forårsaker problemer innad i Mummifamilien, og når Snorkfrøken blir kjent med en kjekk playboy, kjenner Mummitrollet et aldri så lite stikk av sjalusi. 

Det skjer morsomme kulturkollisjoner når finske figurer fra Mummidalen møter finkulturelle franskmenn. 
Filmen handler om konfliktene som oppstår når man forsøker å late som man er noe annet enn det man er. 

Den trygge og ukontroversielle moralen er å være tro mot seg selv. 
Fortellingen virker altså å være i Tove Janssons ånd. 
Humoren er lun, og problemstillingene er milde. 

Historien har en bedagelig atmosfære, som for mange kan være en forfriskende avveksling til barnefilmer som holder et frenetisk tempo, men gjør det også litt utfordrende å fange publikums oppmerksomhet gjennom en hel film. 

Enkel og renskåret animasjon 

Akkurat slik Torill Kove gjorde med sin Albert Åberg-film i 2013, har filmskaperne av Mummitrollet på Rivieraen hentet all inspirasjon fra kilden. 

Filmens uttrykk er hentet direkte fra Tove Janssons strek, med enkel og renskåret animasjon, håndtegnet i 2D med en nydelig fargepalett. 
Det er en prisverdig ro over bildene som stort sett er fraværende ellers. 

I en tid der nesten alle tegnefilmer er skapt med digitale verktøy, er dette en kjærkommen påminnelse om animasjonens røtter. 

Mummitrollet på Rivieraen vil trolig passe best for de yngste barna og foreldrene deres. 
Eldre barn vil kanskje synes at historiens fremdrift er litt treg, selv om filmen bare er 76 minutter lang. 
Også jeg kjente snev av lett kjedsomhet i blant. 

Men historien i denne filmen er tidløs, og vil nok finne resonans hos et bredt publikum. 
Det er ikke uten grunn at Tove Janssons bøker og tegneseriestriper fremdeles er høyt verdsatte. 

Mummitrollet på Rivieraen gjør ære på forfatterskapet på et solid og godkjent vis 
",1
"United Passions
En real drittfilm. 

Det er lett å forstå hvorfor FIFA-filmen United Passions har floppet fullstendig på kino i USA. 
Dette er ingen vanlig spillefilm, dette er en tafatt propagandafilm. 

Jo da, amerikanernes noe manglende fotballiver kan også ha litt å si for at filmen bare tjente inn 918 dollar på en uke. 

Men ved å kun fokusere på hvor fantastisk FIFA er, og utelate alt som ligner på konflikter, maktkamper og skandaler, så har regissør Frédéric Auburtin lagd et gørrkjedelig glansbilde av det som er en potensielt dramatisk og superspennende historie. 

Det er jo en veldig god ide å lage en film om FIFA, den bør bare ikke lages og finansieres av FIFA. 

Kronologisk kjedsomhet 

Dette er en innføring i FIFA-historie. 
Filmen starter med at forbundet blir stiftet tidlig på 1900-tallet og varer hele veien fram til FIFA gir VM til Sør-Afrika og Nelson Mandela i 2010. 
Det sier seg vel selv at drøyt 100 år med detaljert forbundshistorie klemt inn på under to timer gir litt lite rom annet enn nettopp det – forbundshistorie, snork. 

Her serveres vi en veldig kronologisk framstilling, hvor vi blir kjent med de tilsynelatende store, tøffe og fantastiske lederne av dette herlige forbundet. 

Vi følger også en karriereklatrende Sepp Blatter (for tiden i FBIs søkelys) som i filmen framstilles som en visjonær og strålende idrettsleder som på oppofrende vis bruker all sin tid og sine krefter på å reise jorden rundt og spre fotballens glade budskap. 

Her holdes fokus langt unna korrupsjon, maktkamp, bestikkelser og pampelivets provoserende vesen. 
Dette er en film som handler om hvor heroiske FIFA har vært. 
Hvordan de har kjempet mot rasisme, for kvinnefotballen og vært en slags fredsmegler på jord. 

United Passions fokuserer også lite på et så viktig element som maktkampen bak tildelingene av de ulike verdensmesterskapene i fotball. 
De viser heller fram hvor fantastiske mesterskapene har vært. 

Disse unnlatelsene er også noe regissør og skuespillere har stusset på i ettertid. 
Regissør Frédéric Auburtin er så misfornøyd med sluttproduktet at han nå har planer om å lage en helt ny uavhengig film om FIFA. 

Et manusproblem 

Når det gjelder det visuelle, så ser United Passions helt ok ut. 
Det er manuset som er problemet. 
Et manus som for øvrig ble hasteskrevet i løpet av fire måneder for å kunne lanseres – taktisk – i forkant av fjorårets VM i Brasil. 

Her framstår det tydelig at FIFA selv har vært toneangivende for hva som er lov å ta med, og hva som ikke skal vises i kinosalen. 
Et dårlig valg, når alle som har et noenlunde aktivt forhold til nyhetsbildet vet at forbundet har hatt sin del av problemer. 

FIFA har stått i sentrum for rikelig med skandaler, maktkamper og anklager om både små og store lovbrudd. 
Ved å sensurere bort den delen, og late som det aldri har skjedd, har vi fått en glattpolert og kjedelig historie. 

Selv om dette er en av de verste filmene jeg har sett, så anbefaler jeg likevel alle fotballnerder å se den, den har jo en slags historisk verdi. 
Og er av typen film som er så dårlig at den blir bra. 

Men vær advart! 
Det er vel bare to personer, henholdsvis Sepp Blatter og Gérard Depardieu, som har uttalt at de er fornøyd med filmen. 
Gérard Depardieu var til og med så fornøyd at han fikk filmen vist på Cannes-festivalen i fjor. 

United Passions er ikke tilgjengelig i Norge. 
Filmpolitiet fikk tak i filmen på DVD fra Tyskland. 
",0
"Terminator Genisys
Underholder godt uten å overbevise helt. 

Ingen har akkurat skreket etter en ny film i Terminator-serien, men nå er Terminator Genisys her, og selv om resultatet er en blandet opplevelse, gjør regissør Alan Taylor (Thor: The Dark World) mer godt enn dårlig. 

Manuset har noen fikse ideer til hvordan dette universet kan endres og utvides, og legger opp til flere friske vendinger. 

Ikke alt leder noe sted, og klimakset er skuffende konvensjonelt, men det er nok av oppfinnsom action underveis. 
Terminator Genisys underholder godt uten å overbevise helt. 

Snur opp/ned på sagaen 

Tidligere Terminator-filmer har fortalt oss om den fremtidige krigen mellom mennesker og maskiner. 
Genisys følger opp The Terminator (1984) og Terminator 2: Judgment Day (1991), og ser mer eller mindre bort fra Terminator 3: Rise of the Machines (2003) og Terminator Salvation (2009). 

Motstandsleder John Connor (Jason Clarke) må sende soldaten Kyle Reese (Jai Courtney) tilbake til 1984 for å redde sin egen mor, Sarah Connor (Emilia Clarke), fra en Terminator (Arnold Schwarzenegger). 

Så langt speiles den originale filmen fra 1984, men så skjer det ting som snur opp/ned på hele Terminator-sagaen. 
Det blir en heftig kamp mot Skynet, det selvbevisste datasystemet som fører kampen mot menneskeheten. 

Historien vekker mange spørsmål, og noen av de mest åpenbare blir irriterende nok ikke besvart. 

Det finnes også flere sekvenser der logiske handlinger ikke blir utført. 
Det finnes mange detaljer som skurrer, og understreker at tidsreiser er vanskelige saker! 

Men det filmen ikke har av finesse på manusfronten tar den igjen i velkomponerte og fartsfylte actionsekvenser, der virkemidlene er kraftfulle og storslagne. 

Mye av filmen foregår i San Francisco, og det er selvsagt verdens største klisjé å bruke Golden Gate-brua som ett av åstedene, men det resulterer i høythengende spenning. 

Hint av humor 

Arnold Schwarzeneggers rolle i denne filmen vil komme som en overraskelse på mange. 

Han spiller en aldrende Terminator, men forklaringen er enkel, og Schwarzenegger spiller med den samme miksen av maskinelt kroppsspråk og hint av humor som vi spesielt husker fra Terminator 2: 
Judgment Day. 

Emilia Clarke og Jai Courtney fungerer greit nok i sine roller som Sarah Connor og Kyle Reese, selv om minnene om Linda Hamilton og Michael Biehns tolkninger av samme figurer i de to første Terminator-filmene overskygger dem. 

Terminator Genisys føyer seg inn i rekken av heseblesende effektfilmer med en stor actionsekvens hvert tiende minutt. 

Mange av dem er imponerende utført, men i det store og hele savner jeg mer spenning, både på de ytre og indre plan. 

Terminator Genisys kan ikke måle seg med de to første Terminator-filmene, begge signert James Cameron, men regissør Alan Taylors film er akkurat god nok til å sparke nytt liv i den gamle serien 
",1
"Batman:Arkham Knight 

Et variert og hardtslående ""åpen verden""-spill. 

Jeg har aldri vært så begeistra for superhelter. 
Evnen til å fly i lydens hastighet, høre alt på mils avstand, bevege seg gjennom tid og rom uten å løfte en finger - de er liksom hevet over alle andre helter og hverdagshelter på bakgrunn av evner de verken har bedt om, eller gjort seg fortjent til. 

Men så var det Batman da. 

Den kappekledde flaggermusen, også kjent som Bruce Wayne, har en annen side ved seg: 
Han er en foreldreløs einstøing med ansvar for et millardselskap i Gotham City, en regntung by i fritt moralsk forfall. 

Å videreutvikle denne mørke siden av DC-helten i spillserieformat har vi allerede sett at funker (Batman: Arkham Asylum, Batman: 
Arkham City), og i rammene av oppfølgeren Batman: 
Arkham Knight funker det som aldri før. 

Vått og rått 

Selv om dette er et spill som handler om munnrappe skurker, raffe gadgets og møljeslagsmål, er det første jeg vil påpeke hvor atmosfærisk Gotham City fremstår. 

Helt fra man tar sine første skritt ut i regnværsnatta, til man kan gli, stupe og seile gjennom lufta, så stopper man alltid litt opp for å se seg rundt. 

Her er gjenskinn fra flimrende neon i våt, kullsort asfalt, rammet inn av et slags gotisk-inspirert Chicago. 

Spillet har en utvilsom visuell slagside utover det rent tekniske (som også er veldig bra). 
Og det gjør det ikke akkurat noe verre at byen er en sandkasse man kan ferdes fritt i heller. 

Denne åpne strukturen trekkes tungt på i historieoppdragene, hvor de beste av dem gir deg friheten til å bruke Batmans arsenal for hva det er verdt. 

Det kan være å lage en provisorisk utkikkspost med hans hendige ""line launcher"", markere fienden i detektivmodus og gli ubemerket inn i en sjakt for å plukke dem ut èn etter èn fra under gulvet. 

Blir du sett, forsvinn i en taktisk sky av røyk, eller hiv deg inn i kamp med nevene først. 
Med nøye kontrollert knappetrykking er det fullt mulig å mose en hel gruppe med soldater, om det er mer din stil. 

For mange jern i lufta 

Men alt er ikke bare overflate. 

Når man begynner å utforske dette sorte hullet av en by trår det et unødvendig innviklet action-, og -eventyr, og bilspill ut av manesjen. 

Bare på sjangerbeskrivelsen hører man at Batman: 
Arkham Knight er et spill som sjonglerer mange ambisjoner, selv om kjernen her er et tredjepersons actionspill. 

I selve spilløkten gjenspeiles dette i det drøye antallet knappekombinasjoner. 
Til tider er det én for mange små fingeroperasjoner som må til for å se stilig ut, eller for ikke å gjøre en feil som bryter opp flyten. 
Og det mest forvirrende er nok at mange av dem er situasjonsbestemte. 

Under et slagsmål, for eksempel: 
Trykk L2 og trekant for å huke tak i en soldat, og firkant-kryss samtidig for å legge fyren i bakken. 

Joda, kontrollene er noe som kom seg etterhvert, det er bare synd jeg måtte snuble istykker så mange gode scener for å komme dit. 

Den store nyheten i form av ""Batmobilen"" havner også i bakgrunnen av Gotham City for min del. 
Den ser ut som en skikkelig guttefantasi, jovisst, men kan være unødvendig slarkete å kjøre. 

Tanks-sekvensene blir dessuten fort gamle, der man beveger seg fra høyre til venstre ut av skuddlinjen mens man prøver å ramme fienden med tilsvarende kanonild. 

Sabla kult er det at man kan bruke bilen i kamp da, som at den fyrer av raketter når helten vår sjonglerer en soldat i lufta. 

Helhjerta skurkedrama 

Ikke en anmeldelse av Batman: 
Arkham Knight uten å nevne handlingen. 
Det er ikke The Shawshank Redemption dette her, men spillet gjør likevel noen interessante fortellertekniske grep lenger ut i spillet. 

Disse grepene er gjort for å speile at det har begynt å dukke opp en inntrenger i Batmans visjoner og hallusinasjoner, på ekte psykologisk thriller-vis. 
Fiffig! 

Noen av spillets skurker er herlige, og herlig ekle, men med hovedskurken som unntak. 
Den såkalte ""Arkham Knight"" er en sjablong som hører mer hjemme på Cartoon Network enn i et mørkt og regndryppende voldsunivers. 

Til Arkham Knight: 
Jeg er en foreldreløs kampmaskin med rettferdighetssans, har en Joker i hodet, og en bil som også er en tanks - hvem er du, og hvorfor skal jeg bry meg? 
Kyss og klem, Batman. 

All honnør til Rocksteady Games for at det i handlingen ikke suser en hel haug referanser rett over hodet på meg da, siden jeg aldri spilte Arkham City. 

Solid underholdning 

Det er likevel ingen tvil om at Arkham Knight er et bunnsolid stykke spilldrops med høy produksjonsverdi. 

Gotham City smyger florlett over skjermen som en teknisk maktdemonstrasjon fra utvikleren, og er utvilsomt det peneste jeg har sett på konsollen hittil. 
Den åpne byen er samtidig en svært detaljert lekegrind som setter tonen for spilluniverset. 

Selv om det er synd at kontrollene ofte kommer i veien for de virkelig kule actionøyeblikkene, er det helheten som står igjen: 

I Batman: 
Arkham Knight er det først og fremst friheten til å seile over Gotham Citys tak, og dundre gjennom dens avkroker som en høyteknologisk ridder, som gir spillet sin sjel. 

Merk: 
Spillet er testet på Playstation 4. 

Se traileren her. 
",1
"Maggie
Schwarzenegger gjør et ærlig forsøk. 

Båndet mellom en far og hans datter er fokuset i den dystre filmen Maggie. 

Arnold Schwarzenegger viser at han har kvaliteter som skuespiller som han ikke får brukt i de filmene han vanligvis er med i. 
I samspillet med Abigail Breslin forstår vi farens motvilje mot å ta et smertefullt valg. 

Maggie er en liten og intim film, der man bare ser omrisset av større omstendigheter. 
Den har dessverre et alt for treigt tempo, men er i det minste et ærlig forsøk på å gjøre noe nytt i en litt sliten sjanger. 

Smittet av virus 

Historien står med én fot i zombiesjangeren, men har en original vri. 
Et virus forvandler mennesker til rasende kannibaler. 
Smitten videreføres gjennom bitt. 

Maggie (Abigail Breslin) er allerede smittet, men pappa Wade (Arnold Schwarzenegger) nøler med å sette henne i karantene. 

Og mens både stemor og lokalt politi blir mer og mer interesserte i å få Maggie sendt bort, blir hun selv stadig sykere. 

Historien fokuserer eksklusivt på hva som skjer i den lille familien. 

Vi hører nyhetsklipp og får annen spredt informasjon som forklarer litt om hva som skjer utenfor deres sfære, men bare nok til å se de grunnleggende problemstillingene de står overfor. 

Filmen forteller bare det nødvendige vi trenger for å forstå figurene. 
Fedre kan relatere seg til Wades kvaler. 
Og tenåringsjenter kan identifisere seg med Maggies frykt. 

Kjenner sine begrensninger 

Arnold Schwarzenegger har alltid spilt mest på fysikk og karisma. 
Her må han ty til andre kvaliteter og gjør en godkjent innsats som plaget far. 

Kanskje hadde figuren gjort mer inntrykk med en bedre skuespiller, men Schwarzenegger ser ut til å kjenne sine begrensninger og får mye ut av sitt minimalistiske spill. 

Breslin har en klart større rekkevidde som skuespiller og gjør en fin rolle som ung jente med mørke utsikter. 

Maggie vekker likevel ikke det helt store engasjementet. 

Historien har sine interessante sider, men blir aldri spesielt spennende, siden regissør Henry Hobson åpenbart ønsker å holde dramatikken nede og i stedet formidle følelser og stemninger. 

Relativt gode skuespillerprestasjoner gjør filmen til en grei opplevelse, og det er fint at Arnold Schwarzenegger prøver å gjøre modne roller i beste Clint Eastwood-stil. 

Han er kanskje ingen Eastwood, men gjør et ærlig forsøk. 
",0
"Magic Mike XXL
En strippefilm som ikke handler om noen verdens ting. 

Da Channing Tatum reiv av seg buksene og flasha tangaen i Magic Mike fra 2012, omtalte jeg det som «svett og hett» og trillet terningkast 5. 

Nå er Tatum og gjengen tilbake i oppfølgeren med den lite subtile tittelen Magic Mike XXL. 
Men der den første filmen klarte å være noe mer enn bare glittertruser og innolja brystmuskler, har ikke XXL-utgaven mye å by på utover dette. 

Joda, Channing Tatums hoftebevegelser vil sikkert få blodet til å koke hos noen, men der Magic Mike var en film som handlet om mannlige strippere, er dette en strippefilm som ikke handler om noen verdens ting. 

Et siste strippeshow 

Det har gått tre år siden sist. 
Mike (Channing Tatum) er i full gang med å få snekkerfirmaet sitt på beina, når han en dag blir oppringt av noen gamle kompiser. 

Dallas (Matthew McConaugheys), som tok med seg stripperne i Kings of Tampa til Miami i eneren, har nå forlatt crewet sitt. 
Nå vil Tarzan, Ken, Tito og Big Dick Richie gå ut med et smell før de, i likhet med Mike, legger strippekarrieren på hylla. 

En strippeconvention i Myrtle Beach er målet, og Mike slenger seg selvfølgelig med på guttas siste eventyr sammen. 
Herfra er Magic Mike XXL en ren road movie uten særlig mye handling. 
Gutta møter noen små utfordringer på turen, de krangler litt, må strippe litt, men stort sett går alt deres vei – ganske så kjedelig spør du meg. 

Flate rollefigurer – fint kameratskap 

Det er ikke Steven Soderbergh som har regi denne gangen, og det kan selvfølgelig være noe av grunnen til at Magic Mike XXL faller gjennom. 
Man skulle likevel tro at Gregory Jacobs, som har vært regiassistent på samtlige av Soderberghs filmer opp gjennom åra, også Magic Mike, ville klare å levere kvalitet. 

Soderbergh har i tillegg vært tungt involvert i filmen, han står nemlig for både foto og klipp, men dette hjelper ikke når det er manuset det skorter på. 

Magic Mike var løst basert på Channing Tatums egne dager som stripper da han var yngre. 
Manuset, skrevet av Reid Carolin, var godt, med en fin blanding av humor og alvor. 
Carolin står for manuset denne gangen også, men hva som har skjedd på veien fra eneren til oppfølgeren forstår jeg ikke. 

Det er noen vittige replikker her og der du kan le av, og Channing Tatums rollefigur er fortsatt sjarmerende, men flere av de andre figurene fremstår som karikerte klisjeer på lerettet, og dialogen er tidvis plump og platt. 

Skildringen av kameratskapet mellom gutta i the Kings of Tampa er imidlertid god, og gir filmen en fin dose hjertevarme. 

Mangler det viktigste 

Den største utfordringen til Magic Mike XXL er at dette er en oppfølger som, i likhet med så mange andre oppfølgere, kun er laget fordi den første filmen tjente gode penger. 

Magic Mike var dampende heit, men det som var virkelig interessant med filmen var alvoret som lå i bunn, baksiden av medaljen og alt et liv som stripper kan føre med seg. 

Alt dette mangler i Magic Mike XXL, og uten en god historie å fortelle klarer ikke filmen å bli noe mer enn det den er – glinsende, jukkende underholdning for kåte damer. 
",0
"Minions
Nøyer seg med middels kvalitet 

De små, søte, gule hjelperne fra Grusomme meg har fått sin egen film. 
Her blir det åpenbart at de fungerer best som sidekicks, ikke som hovedfigurer. 

Det skorter ikke på kjapp tegnefilmunderholdning, men den svake historien mangler figurer å engasjere seg for og har heller ikke humor med særlig brodd eller oppfinnsomhet. 

Minions vil trolig gå rett hjem hos de minste barna, men blir for døll og kjedelig etter min smak. 

Leter etter slem herre 

Innledningsvis blir vi fortalt at Minions har tjent slemminger siden tidenes morgen. 

I 1968 er de på utkikk etter en ny sjef, og minionsene Stuart, Kevin og Bob drar til skurkekongress i Orlando for å komme i kontakt med den slemmeste kriminelle av dem alle, Scarlett Overkill. 

Hun tar dem med til swinging sixties-England for å stjele Dronning Elizabeths krone, men begivenhetene tar en vending som avslører Scarletts egentlige planer. 

Filmens historie rulles ut effektivt, men det viser seg fort at det ikke er så veldig mye å engasjere seg for her. 
Minions er, som før nevnt, små, søte og gule, men ikke stort mer enn det. 

De har begrenset med språk, som er morsomt fremført (også i den norske dubbingen), men det gjør at historien ofte må fortelles gjennom figurer rundt dem. 

Madagaskarpingvinene gjorde et mer vellykket sprang fra sidekicks til sin egen film, men de har jo et språk å formulere seg på, og dermed enklere å få et forhold til. 

Overdrevet 3D 

Minions er for så vidt godt animert. 
Mye jobb er åpenbart lagt ned, men filmens visuelle uttrykk er enkelt og strekker seg ikke mot sjangerens topper. 

Den nøyer seg med middels kvalitet. 
Det er kanskje ingen vits i å overdrive arbeidet med en film som denne, der målgruppa virker å være for ung til å kunne sette pris på den ypperste 3D-animasjonen. 

Det skal også innvendes at 3D-bruken i Minions av og til overdrives unødig. 

Denne filmen havner altså midt på treet i de fleste avdelinger, men det er en del av filmen som fortjener ros, nemlig et ypperlig soundtrack med originalspor fra blant andre The Beatles, The Who, The Dillinger Escape Plan, Aerosmith, Smashing Pumpkins, The Doors, The Kinks og Jimi Hendrix. 

Voksne kan altså spotte gamle klassikere på lydsporet, mens barna deres vil ha mest utbytte av en film med enkel humor, grei animasjon og en likegyldig historie. 
",0
"Theeb – Ulven
Et skarpt og stilsikkert ørkendrama. 

Den jordansk-britiske filmen Theeb – Ulven er et skarpt og stilsikkert ørkendrama om ublide skjebner i et ugjestmildt miljø. 

Tankene går ubønnhørlig tilbake til en film som Lawrence of Arabia, selv om regissør Naji Abu Bowars film er laget i en betraktelig mindre skala. 

Det er uansett en imponerende fortalt historie med flotte prestasjoner, både fra amatørene foran kamera og de profesjonelle bak. 

Theeb – Ulven byr på noen uforglemmelige bilder og miljøskildringer, og en spennende historie som berører og forarger. 

Blir satt i desperat situasjon 

Historien foregår i Hijaz-provinsen i Arabia under første verdenskrig. 
En engelsk soldat (Jack Fox) hyrer beduinen Hussein (Hussein Salameh) til å føre ham til en kilde, hvor han skal møte noen. 

Husseins lillebror Theeb (Jacir Eid) følger etter i skjul, og de blir etter hvert nødt til å ta ham med seg videre. 

Men der ute i ørkenen blir følget satt i en desperat situasjon, som gjør at Theeb må inngå en motvillig allianse med en fremmed (Hassan Mutlag). 

Filmen starter som et rolig, lavmælt drama, der interessen for figurene, kulturen og tidsbeskrivelsen stadig øker. 

Men så eksploderer omstendighetene og filmen utvikler seg til å bli en spennende kamp om liv og død, med en ung gutt ubarmhjertig kastet inn i begivenhetene, uten at hans alder ser ut til å være problematisk. 

Lille Jacir Eid har en intens tilstedeværelse foran kamera, som gjør at hans tidvise begrensninger som amatørskuespiller raskt kan avfeies. 

Enorme ørkenpanoramaer 

Filmen er ekstremt nydelig fotografert av Wolfgang Thaler, mest kjent for sitt samarbeid med den østerrikske regissøren Ulrich Seidl. 

Her får vi enorme ørkenpanoramaer og inderlige nærbilder med en sandfarget palett, der blod og svette blander seg med sand og stein. 

Det visuelle uttrykket underbygger figurenes akutte situasjon, der alle forhold jobber i mot dem. 

Theeb – Ulven er en vellykket film med nerve og tyngde. 
Parallellene til Lawrence of Arabia er allerede nevnt, men filmen har også et vist slektskap til westernfilmer av for eksempel John Ford og Sergio Leone. 

Mindre imponerende blir det ikke at dette er Naji Abu Bowars debut som forfatter og regissør av spillefilm. 

Han har laget et fortettet drama om den unge beduinguttens første kontakt med den store verden rundt ham, og man må bare bli emosjonelt engasjert av det han opplever. 
Theeb – Ulven er varmt anbefalt 
",1
"7 Days in Hell
Grov og morsom tenniskomedie. 

7 Days in Hell er en vitsebonanza tuftet på en voksen kjærlighet til mockumentaryens kjerneverdier og et lekent forhold til rivaliseringskomediens svarte humor. 

Med en kledelig timet premiere (vi er jo midt i Wimbledon-sesongen), smasher denne lett satiriske tennisparodien til mot alt fra sportens overklassesyndrom, en viss hårfager underbukseselgende tennislegende, upraktisk britisk høflighet, svensk fengselsvesen og hele sportsdokumentarsjangeren. 

Og hovedrolleinnehaverne Kit Harington og Andy Samberg er i *kremt* storslag. 

Sex, død og tennis 

Filmen forteller historien om verdens mest legendariske tenniskamp. 
Det syv dager lange slaget mellom racketrebellen Aaron Williams (Andy Samberg) og gentelmannen Charles Poole (Kit Harington) under Wimbledon-turneringen i 2001. 

Foruten å ta oss gjennom denne innholdsrike bruduljen, som inneholder både vold, sex og obskøniteter, blir vi også kjent med bakgrunnen til de to spillerne. 

Aaron Williams (den adopterte bror av Williams-søstrene!) er mannen som hadde tennisverden for sine føtter. 
Han hadde den hardeste serven, den villeste gitarfeiringen og hang ut med stjerner som Rod Stewart og David Copperfield – helt til et fatalt uhell sendte han inn i narkotikarus, undertøysproduksjon og fengsel. 

Og Charles Poole er det temmelig uintelligente supertalentet som med en strebersk overklasseoverlegnhet har gjort alt riktig og kjempet seg til toppen av tennisrangeringen. 
Drevet av sin iver etter å imponere en fryktinngytende mor og den noe ubarmhjertige dronningen av England. 

But you have to remember, this was before cocaine was illegal. 
David Copperfield 

Kreativ latterkule 

Til tross for en ganske tradisjonell ""gjør narr av""-historie er det en lekenhet i både form og innhold som gjør dette til en frisk opplevelse. 

Vitsene avløser hverandre på løpende bånd og holder god kvalitet, ispedd noen aldeles nydelige høydepunkt. 

Animasjonssekvenser, arkivklipp, virkelige personer og en effektiv fortellerstil gjør 7 Days in Hell til en variert bukett av gode ideer som samlet gir en gjennomført og original vri på lettbent mockumentary-humor. 

Det gjør seg at de har skrevet Aaron Williams til å være Williams-søstrenes adopterte bror («It was a reverdsed The Blind Side»), og det blir enda bedre av Serena Williams er en av fortellerstemmene som tar oss med gjennom brorens oppvekst. 

Og så det er akkurat passe absurd å legge inn arkivklipp med Dolph Lundgren under en animert og penisrik fengselsorgiesekvens. 

Den største positive overraskelsen, når det gjelder finurlige sidespor, er likevel en rimelig snedig historie om utviklingen av karikaturtegninger i det svenske rettsvesen ... 

You know nothing Charles Poole 

Kit Haringtons runde tenksomme øyne har gjort ham til en favoritt i Game of Thrones, og de gjør han særdeles severdig i 7 Days of Hell. 
Denne gangen forsøker han å tyde omgivelsene som best han kan på sin påtvungede klassereise oppover i tennisverden. 
Samtidig som øynene hans bekymrer seg hvileløst under en konstant trussel om vold fra den britiske matriark. 

Harington overspiller dum, veltrent og sårbar i en herlig miks, og serverer oss tennisversjonen av Zoolander. 

Andy Samberg er som fisken i vannet når det gjelder takt og grov tone i denne filmen. 
Etter å ha sett han holde seg ganske bra i skinnet som en noe mer tradisjonell komediepolitimann i Brooklyn Nine-Nine, er det litt søtt å se Sambergs tilbake i underbuksehumorland – du ser hvor glad han er i uhemmede groviser! 

Med skuespillere som koser seg, et rikelig antall svenskevitser og raust med ""over the top""-tennisøyeblikk er 7 Days in Hell en sommerglede det er verdt å unne seg. 

7 Days in Hell har premiere på HBO Nordic 9. juli 
",1
"The Little Death
En søt sexkomedie med trivelige rollefigurer. 

«La petite mort» – den lille døden – er et fransk uttrykk for orgasme, og akkurat det er tema for The Little Death. 
Seksuell frustrasjon, fetisjer og dysfunksjonelle parforhold står på agendaen når vi tar turen til en av Sydneys forsteder i denne australske komedien. 

Filmen skildrer hvilke utfordringer fem par står overfor når de forsøker å leve ut sine seksuelle fantasier. 
Og selv om manuset ikke akkurat står til en Oscar, er det morsomt nok til at The Little Death blir en lun og lettbeint komedie. 

Voldteksfantasier og rollespill 

Fem par: 
Maeve og Paul, Dan og Evie, Maureen og Phil, Rowena og Richard, Monica og Sam – alle har sine problemer, alle har fantasier de ønsker å utforske. 

Maeve har lenge fantasert om å bli voldtatt, Phil synes kona er best når hun sover, Dan og Evie tenner på rollespill, mens Rowena bare blir kåt på mannen sin når han gråter. 
Alle har sitt å stri med, og vi får deres historier fortalt uavhengig av hverandre. 

Regissør Josh Lawson, spiller Paul i filmen, og gjør samtidig sin regidebut med The Little Death, som han også har skrevet manuset til. 

Han leder oss lekent gjennom de fem parenes historier, men sliter litt med å binde det hele sammen, og vi ender derfor opp med en del løse tråder til slutt. 

Sjarmerende telefonsex 

Lawsons manusarbeid er heller ikke stødig hele veien gjennom, men filmen har flere genuint morsomme scener, og ikke minst en gjeng med fine skuespillere. 
Den gode kjemien flere av parene har på lerretet gjør de kleineste dialogsekvensene mer troverdig, og fører ikke minst til at jeg blir glad i flere av rollefigurene. 

Spesielt har Josh Lawson selv god kjemi med Bojana Novakovic, som spiller Maeve, og det er morsomt å se hvor langt han er villig til å gå i forsøket på å tilfredsstille konas fantasier. 

Det er imidlertid T.J. Parker og Erin James, i rollene som Monica og Sam, som er det mest sjarmerende paret i The Little Death. 
Monica jobber hos en telefontjeneste som driver videotolking for døve som trenger å ringe. 
Når Sam tar kontakt for at hun skal tolke en sextelefonsamtale for ham, får hun en helt spesiell dag på jobben. 

Resultatet kunne fort ha blitt kleint, men kjemien de to har gjennom dataskjermen er til å ta og føle på, og samspillet mellom dem gjør scenen til en strålende skildring av gryende forelskelse. 

Små lyspunkter som dette gjør at jeg faller for The Little Death, og selv om det skorter litt på manusfronten, og slutten ikke sitter helt, satt jeg likevel igjen med en god følelse da rulleteksten gikk over skjermen. 
Dette er enkel, men trivelig og lettfordøyelig underholdning. 

Skal du se «The Little Death»? 
Si din mening om filmen i kommentarfeltet! 
",1
"Ted 2
God for noen latterkuler, men mangler en historie som fenger. 

Jeg lo nøyaktig 14 ganger, inkludert et par småfnis, og tørket en tåre under Ted 2. 
Så filmen har absolutt sine øyeblikk! 

Men noen virkelig slitte «running gags» om nettporno, et par flate variasjoner over gamle Family Guy-vitser og en historie som sliter med å holde de ulike handlingstrådene samlet, gjør Ted 2 til en skuffende middels opplevelse. 

Sæd, hasj og borgerrettigheter 

Ted (stemmen til Seth MacFarlane) er lekebjørnen som ble levende fordi den lille gutten John (Mark Wahlberg) ønsket så inderlig at de skulle bli venner. 
Nå er de begge voksne, begge er slakke hasjrøykere og begge har problemer med å holde på damene de elsker. 

For å redde ekteskapet med Tami-Lynn (Jessica Barth) vil Ted prøve å få et barn. 

Men siden han ikke har penis, drar han på jakt etter en sæddonor. 

Men siden det viser seg at narkotika har ødelagt eggstokkene til Tami-Lynn, prøver de å adoptere et barn. 

Men siden Ted ikke er menneske, så får de ikke adoptere. 
Og når myndighetene oppdager at Ted egentlig har status som eiendom, så annullerer de ekteskapet hans og inndrar alle hans kredittkort og pizzamedlemskap. 

Dermed drar Ted, John og deres pene potrøykende advokat Samantha (Amanda Seyfried) på en reise i jussens verden for å bevise for verden at Ted er en person med like rettigheter som andre borgere. 

Usammenhengende dramaturgi 

På sitt beste pleier Seth MacFarlane & co. å kombinere drøye vitser og kreative sidespor med en drivende god historie i bunn. 
Og Ted 2 byr på flere latterkuler, blant annet brukes bildeemneknaggen #myamazingsummer på utsøkt vis og gjengens mobbing av standup er treffende moro. 

Men drivet i historien mangler. 
Ted 2 lider av at Seth MacFarlane som regissør denne gangen ikke klarer å bygge en god dramaturgi som inkluderer de ulike delene av historien. 

Uten å avsløre for mye er det to kjærlighetshistorier, en skurkehistorie, ett rettsdrama, en roadtrip og en «finne seg selv»-historie. 
Dessverre lever ikke disse småplottene spesielt godt sammen, og de ender opp med å løses hver for seg. 

Da hjelper det ikke engang at de har brakt inn storkanonen Morgan Freeman for å gi oss en parodi på seg selv som fornuftens seirende røst i filmens siste del. 

Vi skal jo heie på og bry oss om bamsefar og gjengen, men Ted 2 har for mange startpoeng og sluttpoeng, og det punkterer filmens feelgoodnerve. 

Elsker du lettbeinte stonerkomedier med smågrov humor, kjendiser i gjesteroller og kjapt vitsetempo er Ted 2 et helt greit kinovalg i sommervarmen. 
Den sjarmerende slackerholdningen lever videre i oppfølgeren, men ikke forvent en sjangerklassiker her! 
",0
"Høvdinger
Pågangsmot redder ikke filmen fra et dårlig manus. 

Å, nei, nå får jeg vondt i filmhjertet mitt. 
Det gjør vondt fordi jeg skal slakte en norsk film, en film som har blitt laget for en slikk og ingenting, der folk har stått på som bare det, og som ikke har fått en krone i filmstøtte. 

Høvdinger tar for seg Oslos underverden, og regissør og manusforfatter Irasj Asanti skal ha all ære og berømmelse for å tørre å satse på historien han ønsker å fortelle. 

Dessverre er manuset så dårlig og rollefigurene så endimensjonale at denne sjangerfilmen nesten blir en parodi på Hollywoods gangsterfilmer. 

Gangstere, dop og penger 

Morten (Anderz Eide) har akkurat sluppet ut av fengsel når han finner ut at lillebroren hans ligger i koma – skutt i hodet etter en narkolevering som gikk galt. 

Når Morten begynner å grave i hva som har skjedd, havner han selv i trøbbel med den albanske mafiaen. 
Lillebror hadde store pengeproblemer, og nå må Morten gjøre opp brorens gjeld. 
Han har ett døgn på seg til å bla opp nesten en halv million norske kroner. 

Det er selvfølgelig umulig, og Morten begynner en desperat jakt etter cash. 
Han driter seg ut, ting eskalerer, folk blir drept – en filmoppskrift du har sett før, med andre ord. 

Grunne rollefigurer 

Irasj Asanti har skrevet manuset til Høvdinger sammen med Lasse Johannessen, og det virker som om de to bare har slengt sammen alle stereotypiene de kunne komme på, som passer inn i filmens univers. 

Rollefigurene er uten dybde og reagerer til enhver tid slik man forventer at de skal. 
Asanti klarer heller ikke å etablere Morten godt nok som person til at jeg får empati for ham, og det blir fort kjedelig. 

Asantis egen rollefigur er mer interessant. 
Han spiller Mortens bestevenn Ali, som må bestemme seg for om det er lojalitet eller grådighet som skal styre valgene han tar, og Asanti gjør en OK figur. 

Carew kan ikke redde filmen 

Høvdinger har fått mye oppmerksomhet for å være John Carews norske skuespillerdebut. 
Han spiller narkobaronen Igor, som prøver å skyve den albanske mafiahøvdingen Miki (Abdilamit Sabani) ned fra tronen. 

Carew er på ingen måte verdens beste skuespiller, og får heller ingen hjelp fra manus. 

Replikkene hans er den ene klisjéen etter den andre, og flere av frasene er så påtatte at selv ikke Al Pacino ville klart å gjøre dem troverdige – ferske Carew hadde aldri en sjanse. 

Fått til mye med begrensa midler 

Selve produksjonen av Høvdinger er god og filmen er fotografert på en røff måte som kler sjangeren godt. 

Det er ingen tvil om at Irasj Asanti har fått til mye med de begrensa midlene han har hatt til rådighet. 
Jeg er imponert over pågangsmotet som har gjort at han og teamet hans har klart å stable denne filmen på beina, og få den satt opp på kinoer over hele landet. 

Det er bra at norsk filmbransje har engasjerte folk som Asanti, og det skal bli spennende å se hva han kommer med videre. 
Men han bør muligens holde seg til regi, eller i hvert fall få bedre hjelp på manussiden neste gang 
",0
"Ant-Man
Vittig og velspilt superhelt. 

Ant-Man byr på humørfylt og drivende god underholdning. 
Filmen er ikke blant Marvels mest høyrøstede og eksplosjonstunge superheltfilmer, men regissør Peyton Reed serverer en fin balanse av spennende historie, velutviklede figurer og kule actionsekvenser. 
Det hele flettet fint inn i Marvels øvrige filmunivers. 

Paul Rudd treffer tonen som en rufsete, men lun og vittig superhelt, og veteran Michael Douglas er glimrende som den aldrende, geniale og godhjertede vitenskapsmannen Dr. Hank Pym. 

Fra fengsel til maurtua 

Scott Lang (Paul Rudd) er en idealistisk småskurk som har sonet noen år for å ha hacket seg inn i et slemt firmas datasystem, og gitt pengene de svindlet tilbake til folket. 

Når han slipper ut av kasjotten er det skralt med jobbmuligheter, skralt med penger og ekskjæresten har tatt med seg deres datter og flyttet sammen med en politimann. 

Etter å ha blitt sparket fra iskremkiosken på grunn av sitt rulleblad, er Lang i ferd med å motvillig gli tilbake til livet på skyggesiden. 
Men så får han en siste sjanse til å rette sine feil og gjøre noe virkelig godt med livet sitt. 
Den eldre og rike vitenskapsmannen Dr. Hank Pym (Michael Douglas) tar kontakt og tilbyr han treningen og teknologien som vil gjøre Lang til Ant-Man – superhelten som kan krympe til maurstørrelse når han vil, med en drakt som også gir supermenneskelig styrke! 

Lang slår til på tilbudet, og begir seg ut på en reise hvor han må lære seg å takle livet som miniatyrmann, hoppe gjennom nøkkelhull som knøtt og lande på gulvet i full størrelse samt trene opp maur til å følge viljen hans gjennom elektroimpulser. 

Det blir løpeturer med gjengen i maurtua, mye draktvisdom fra den erfarne Hank Pym og lange kampsportøkter med Pyms slagkraftige datter Hope (Evangeline Lilly). 

Grunnen til all treningen, er at Ant-Man må forsøke å stoppe Pyms gamle elev Darren Cross fra å selge en variant av krympeteknologien, den som forminsker mennesker, til skumple våpenkjøpere. 

Kule perspektiver og kule teorier 

Jeg liker den store verden sett fra Ant-Mans mikroperspektiv. 
Det gir noen visuelt attraktive actionsekvenser, som når helten vår løper som miniatyr gjennom en liten modellbygning og blir skutt etter med normalt proporsjonerte kuler. 
Det er også severdig å være med på eventyr sammen med de hjelpsomme maurene. 

Og så gir det filmen originalitet i slåsskampene når Ant-Man raskt kan skifte mellom å krympe og vokse underveis i en kamp. 

Jeg har ikke lest tegneseriene om Ant-Man, men jeg har stor sans for hvordan filmen presenterer den vitenskapelige teorien og historien bak superhelten. 

Dr. 
Hank Pym spilles her ut som en av Marvels virkelig fascinerende og spennende vitenskapshelter, og det er magekriblende gøy å være med på tilbakeblikk i Hanks historie. 
Stikkord er den kalde krigen og selvfølgelig Howard Stark (John Slattery). 

Evnen til å endre avstanden mellom atomer er det som muliggjør vår superhelts størrelsesendring, og filmen lykkes i å gjøre sine teorier både begripelige og troverdige nok til at vi kjøper premisset bak vår krympende helt. 

Tamme skurker, morsomme helter 

Paul Rudd klarer seg veldig bra som superhelt. 
Han gir Ant-Man et kledelig drag av upretensiøs hverdagshelt, og sammen med en god Michael Peña, som spiller Langs gamle fengselskompis Luis, krydrer Rudd filmen med et lettbent lag av vitser og humør. 

Et par av handlingstrådene blir behandlet litt mekanisk, men de fleste bygges ut i god visuell stil og med passende emosjonell oppbygging og forløsning. 

Det er også litt tamt på skurkesiden, og Corey Stoll får dessverre aldri helt verktøyene han trenger til å bygge skurken Darren Cross til de høyder hans emosjonelle bånd til Hank og Hope tilsier at han kunne hatt. 

Men som Ant-Mans tilblivelseshistorie, er dette en film som klarer å skape en leken og minneverdig versjon av den lille store superhelten. 

Filmen er et kjærkomment friskt pust i Marvels omfattende og actiontunge filmunivers, og den fenger med en herlig miks av humor, slåssing, vitenskapsgalskap og en kul historisk Marvel-kontekst. 

En sjarmerende sommergave til de som er glad i superhelter på kino. 
Og så er det bare å bli sittende gjennom rulleteksten. 

Ant-Man har kinopremiere onsdag 22. juli. 

Denne anmeldelsen er basert på 3D-versjonen av filmen. 

Ant-Man er siste film ut i fase to av Marvels filmunivers. 
Hva er din favorittfilm så langt? 
",1
"Paper Towns
Stemningsfull jakt på nabojenta. 

Med stemningsfulle bilder, kledelig musikk, fjærlett livsvisdom og et spennende kjærlighetsmysterium i bunnen, tar Paper Towns oss med på en smått melankolsk feelgoodtur gjennom en vennegjengs siste uker på High School. 

Basert på en bok av John Green, mannen bak fjorårets kjærlighetssuksess The Fault in Our Stars, er dette en følelsesrik skildring av noe så svulstig som kampen mellom livets planlagte begrensninger, og livet slik hjertet vårt sier at det kan leves. 

Historien fungerer godt fordi filmen klarer å holde på stemning og underfundighet, og fordi hovedpersonen Quentin (Nat Wolff) er en finspilt type det er lett å heie på. 

Men filmen roter seg dessverre litt bort når den forsøker å gape over samtlige av Hollywoods «High School»-undersjangerne på knappe to timer. 

Jakten på drømmen om nabojenta 

Da egenrådige og mystiske Margo (Cara Delevingne) flyttet inn i nabohuset for 11 år siden, fikk Quentin etter eget utsagn sitt ""livs mirakel"". 
Drømmejenta kom til han. 
Men etter noen gode barndomsår, ble det å leke med Margo noe Quentin ikke turte å bli med på. 
Og før puberteten rakk å sette inn, hadde de to drevet fra hverandre. 

Margo ble skolens kuleste jente og vår mann ble et korpsnerdete skolelys. 

Men så, helt på tampen av siste året på High School, banker plutselig Margo igjen på soveromsvinduet til Quentin. 
Hun ber om hjelp til å hevne seg på ekskjæresten og tidligere venninner. 

Det blir en fantastisk natt hvor Margo minner Quentin på at livet må leves selvsikkert og i nuet. 
Skuffelsen er derfor enorm når Margo rømmer hjemmefra dagen etter, og ingen vet hvor hun er. 

Men ruset på den store nattopplevelsen, begynner Quentin og vennene hans å nøste opp i forsvinningen. 
Den mysterieglade nabojenta har nemlig lagt igjen noen spor i gamle bøker og vinylomslag. 

Quentin er en fin figur 

I en bortimot voksenfri film, er det et solid, og stort sett relaterbart, rollegalleri av tenåringer som befolker forstaden i Florida. 

Fra vennegjengen er både Halston Sage, som Margos sympatiske venninne Lacey, og Justice Smith, som Quentins bestevenn Radar, godt selskap i kinosalen. 

Hovedrolleinnehaver Nat Wolff er filmens stjerne. 
Han balanserer Quentins kvaliteter som snusfornuftig gullgutt og stadig mer eventyrlysten og egenrådig på en skjønn måte. 
Både venner, idioter og blindgater påvirker vår venn på hans reise, og hans utvikling speiler dette både iksjonstroverdig og sjarmerende. 

Så er det mulig jeg er ekstra svak for Wolff fordi han minner meg om skuespillerkollega John Francis Daley, som spilte i fantastiske Freaks and Geeks (2000). 

It's a paper town, paper houses and paper people. 
Margo 

Et voldsomt sjangerbonanza 

Det er dessverre i overkant mange stilarter som blandes sammen i Paper Towns. 

Innenfor den store settekassen «High School»-film er regissør Jake Schreier innom de fleste undersjangerne. 
Her er det road trip, hevn på sportsidiotene, selvrealiseringsdrama, et kjærlighetsmysterium, forelsket i nabojenta, ""ha sex før Highs School er over"", ""må vi dra til det skumle huset?"", vi må rekke skoleballet osv. 

Selv om filmen stort sett makter å holde disse ulike handlingstrådene under noenlunde samme stilgrep, glipper det aldeles stygt innimellom. 
Spesielt det komiske innslaget som er Quentins venn Ben (Austin Abrams) leverer en rekke forferdelige flaue vitser. 

Han er som en klisjemaskin funnet nedstøvet på settet til en av 2000-tallets mer sexfikserte komedier, type American Pie og Europ Trip, og han gjør seg særdeles dårlig i den mer stemningsdrevne Paper Towns. 

Men de dårlige vitsene klarer ikke å overskygge at Paper Towns har gode kvaliteter som både komedie og «coming of age»-drama. 
Her serveres det mye gjenkjennbar lengsel. 

Flere visuelt stilige utflukter i Florida-natten, samt en lett lek med musikkvideoestetikk og tonelagte sekvenser i sakte film, skaper et nabolag det er tipp topp å henge ut i. 

Og hvis du i tillegg er svak for Pokémon-referanser, og setter pris på en liten hipstervandring blant gammel country, kartuttrykk, døde poeter og moderne indiepop, så er det fullt mulig å tilgi filmens plattere parti. 
",1
"The Gallows
En film som er alt det en film ikke bør være. 

Dette var dårlig stemning, gitt! 

For det går som det går i den aktuelle skrekkfilmbrøleren ""Gallows"". 
Folk dør i kronologisk rekkefølge av uante men åpenbare grunner, lyden eksploderer i tide og utide for å skremme deg opp av setet og ingen av filmens hovedroller tar de naturlige valgene for å sikre sin egen overlevelse. 

Hvorfor tar dere en spontan rastepause ved den ulåste døra som morderen nettopp har kjeppjaget dere gjennom, typ hakk i hæl? 

Det er smålig irriterende, og kanskje smålig å irritere seg over, men en sikker sjangerflause i sjangersikre sjangerfilmer. 

Igjen: 
Hvorfor bruker dere dyrebar tid på å nøste opp i en uforløst seksuell spenning når drapsmannen bokstavelig talt står på dørterskelen deres? 

Bokstavelig talt. 
Men kanskje er det fordi de ikke trenger å være redde. 
Kanskje drapsmannen har sine egne håp og drømmer. 
Kanskje han tar seg en pause ved døra han også, for å reflektere over sin egen karriere som skuespiller i skrekkfilmsjangeren. 

- Hva er det jeg driver med? 
Sto det i manus at jeg skulle vente ved døra? 
Hvor er regissøren? 
Har han tatt kaffepause? 
Er dette en sånn film som gjør det vanskelig for meg å få jobb senere? 

Vinglete håndkamera 

Filmen starter med et urovekkende, håndkamerafilmet tilbakeblikk. 
""Urovekkende"" fordi det lover dårlig for resten av filmen, håndkamerafilmet som i det ""Paranormal Activity"" gjorde for 7 år siden. 

Tilbakeblikket i seg selv viser en skoleoppsetning fra 1993 av teaterstykket ""Gallows"". 
I den avgjørende kjærlighetsscenen havner hovedrollen i galgen for å redde sin kjæres liv, men ting går galt. 

Gulvluka under skuespilleren åpnes, nakken knekker momentant og han blir dinglende livløs foran en sal fylt med de gradvis eskalerende hylene til foreldre og søsken. 

Det er ikke en rent lite uhyggelig scene, sånn på papiret. 
Datomerkingen og filteret som er redigert inn i bildet for å gjøre det tydelig at vi har med et håndkamera å gjøre, tar derimot bort noe av uhyggen. 
Håndkamera som bærende fortellerteknikk er liksom ikke så kult lenger. 

Og dette formatet, kanskje gjort mest kjent etter ""found footage""-klassikeren ""Blair Witch Project"", er mye av problemet med ""The Gallows"". 
Det funka i den første ""Paranormal Activity""-filmen, det funka i ""Cloverfield"" og mange har prøvd å hoppe etter Wirkola. 

Men selv om ""found footage""-vrien er en budsjettvennlig måte å lage film på, betyr det ikke at skrekken trenger å være billig. 
Og i ""The Gallows"" snakker vi skrekksjangerens svar på First Price. 

Hengeløkkemannen 

Som oppskriften tilsier, skal ikke morderen røpes før mot slutten av filmen. 
Inntil da får vi likevel en klar oppfatning av hvem som systematisk avliver hovedrollene. 

Han er utkledd som en bøddel, har alltid en hengeløkke parat og skyr ikke unna å dukke opp i akkurat det øyeblikket publikum venter ham. 

Hovedrollene Reese (Reese Houser), Pfeifer (Pfeifer Ross), Ryan (Ryan Shoos) og Cassidy (Cassidy Spilker) har fått beholde sine ekte navn for troverdighetens skyld, men overbeviser ikke utover å fremføre replikkene de har blitt bedt om. 

Sportsidioten Ryan blir tidlig etablert som en drittsekk (hvem dør først, mon tro?), og den sympatiske kjekkasen Reese ser så bekymret ut som han bare klarer. 

Pfeifer og Cassidy får æren av å komplementere hverandre som henholdsvis teaternerden og heiagjengbimboen, og gjør en god jobb med å skrike høyt og skingrende når anledningen byr seg. 

Jeg forventet ikke en karakterstudie fra ""The Gallows"", men ""High School Musical""-sjablonger hører uansett ikke hjemme i en god kinofilm. 

Galgenhumor 

Er man ikke veldig gira på skrekkfilmer i utgangspunktet, så kan alle ""bø!""-øyeblikkene og kunstpausene tidvis bli mer komiske enn skumle. 

Hengeløkkemannens strategi for å drepe sine ofre henger så synlig og tett sammen med manus at man aldri sitter og sitrer i spenning over når han skal dukke opp. 

På samme tid tar han seg så god tid mellom hvert drap at jeg ikke følte meg skyldig over å tenke at han bevisst styrer unna den fryktløse ungdommen, men tilfeldigvis ender opp med å drepe dem i kaoset som oppstår når de møtes i korridorene. 

Istedenfor å sitte anspent i kinosetet, forestiller jeg meg heller Ryan dundre hylende og kortpustet mot vår rådville morder, som i rent selvforsvar gjør seg til gjerningsmann (et premiss som er behørig utforsket i skrekkfilmparodien ""Tucker and Dale vs. Evil""). 

For med så lav produksjonsverdi, så mange klisjeer og så forutsigbar skrekk vil nok ikke ""The Gallows"" (kanskje spesielt ikke) blidgjøre fans av skrekkfilmsjangeren heller. 

Denne har dere sett før, folkens. 
",0
"Avskjedsfesten
Latter og tårer i en hjertevarm historie om lidelse og dødsønsker. 

Avskjedsfesten er en rørende og ubehagelig beretning om følgene av å hjelpe døden på vei. 
Filmen gjør god bruk av sort humor, vakre bilder og et lunt rollegalleri. 

Det er ikke veldig spennende. 
Filmen ikke utstyrt med en markant moralsk pekefinger eller konstruert som et tungtveiende bidrag til debatten om aktiv dødshjelp, men den har rikelig med gjenkjennelige figurer og problemer, og byr på stemninger og tankegods som fester seg på flere knagger enn bare de etiske. 

Fotograf Tobias Hochstein har et øye for fengende komposisjoner og en effektiv fortellerstil, og mye av komikken kommer fra et godt estetisk skråblikk på alvorlige situasjoner. 
Det gjelder også filmens dødsmaskin, som definitivt har en smak av Reodor Felgen over seg. 

En oppfinnelse til besvær 

På en velstriglet eldreboligsentral i Jerusalem er det mye glede over pensjonstilværelsen, men det er også mye lidelse. 
Og da den gamle oppfinneren Yehezkel (Ze'ev Revach) ser sin gamle venn Max (Shmuel Wolf) leve i så store smerter at han bare vil dø, starter vennegjengen en jakt på noen som er villig til å hjelpe Max å forlate denne verden. 

Men selv om mange vil hjelpe, er det ingen som hverken vil eller tør å utføre noe medlidenhetsdrap – det kan jo være ødeleggende for både sjel og rulleblad. 

Løsningen blir at Yehezekel lager en dødsmaskin til selvbruk, og da kan Max selv trykke på knappen hvis han ønsker å forlate denne verden. 

Dessverre for vennegjengen til Max, sprer ryktet om den hjemmelagede dødsmaskinen seg, og etter hvert dukker det opp flere som ønsker å bruke maskinen til å hjelpe sine lidende nærmeste, hvis ikke truer de med politiet. 

Vakkert og vondt 

Avskjedsfesten er en film som fester seg. 
Den gir rom til vår bekymring og engstelse for mulige kommende lidelser, både når det gjelder oss selv og våre nærmeste. 

Samtidig evner filmen å holde blikket på livets lyse sider og mellommenneskelige gleder, og det er lett å stemme i en slags ""always look on the bright side of life""-stemning, når Avskjedsfesten fyrer på med sort humor for å holde på hjertevarmen. 

Den har også et rollegalleri som byr på veldig godt selskap. 
Oppfinnsomme og godlynte Yehezkel er troverdig som den samvittighetsfulle mannen som rystes til grunnvollene i møte med problemer som ikke lar seg fikse med arbeidsinnsats og gode intensjoner. 

Også hans kone Levana (Levana Finkelstein) er glimrende spilt. 
Hun er en skarp og ressurssterk dame som er i ferd med å forsvinne inn i demensens slør. 

Hun har noen hjerteskjærende vonde øyeblikk sammen med sitt barnebarn. 
Og ved å flette inn hennes sykdom i historien, utvides filmens horisont og viser oss at det er ikke bare døden som kan ta våre nærmeste fra oss. 
Det gjør Avskjedsfesten til en variert og stemningsfull betraktning om hvor ulikt vi mennesker rammes når kroppen og hjernen begynner å kjenne på turtallet. 
",1
"Mission:Impossible — Rogue Nation 

Oppskriftsmessig god underholdning. 

Med film nummer fem i rekken befester Ethan Hunt og co. sin plass i eliteserien av popkornvennlige og spektakulære actionfilmserier. 
Trygt plassert i landskapet sånn omtrent midt mellom Fast & Furious-filmene og James Bond. 

Spenningsveteranen Christopher McQuarrie (De mistenkte, Jack Reacher) er sjef for både manus og regi denne gangen. 
Han kombinerer visuelt slående action og halsbrekkende stunts med en kul og spennende spionhistorie, og tar seg også tid til noen mørke brosteinsgater og hemmelige møter på parkbenker. 

Tom Cruise får kjempe mot klokken både i lufta, under vann og på land, og viser at han fremdeles har gode kvaliteter som snartenkt actionskuespiller. 

Men Cruise får veldig god hjelp til skurkebankingen denne gangen. 
Den svenske skuespillerinnen Rebecca Ferguson leverer bedre og mer minneverdig slåssing enn sin smått aldrende superstjernekollega. 

Ut i kulden med spionen 

Rogue Nation fortsetter der forrige film, Ghost Protocol, sluttet. 
Etan Hunt (Tom Cruise) og gjengen i IMF (Impossible Mission Force) er på jakt etter en mystisk skyggeorganisasjon som går under navnet ""The Syndicate"". 
Men på amerikansk side er det ingen som tror denne gruppen eksisterer, og bevisene viser seg veldig vanskelig å framskaffe. 

Og det er mer trøbbel på gang. 
IMF har skaffet seg flere fiender etter forrige films tumulter i Russland, og CIA-ledelsen tvinger gjennom en nedleggelse av hele avdelingen. 

CIA vil også arrestere Ethan Hunt, og holde agenten ansvarlig for flere av IMFs bygningsødeleggende oppdrag. 

Den eneste måten vår helt har til å renvaske seg selv er å er å finne ""The Syndicate"", ødelegge ""The Syndicate"" og ta med ""The Syndicate""-bevisene hjem. 

Får sagt mye mellom slagene 

Mission: 
Impossible – Rogue Nation er nok en høyrøstet actionfilm som grovt sett kan deles inn i en fire–fem deler bestående av tettpakket og mettende action. 
Sånn sett er filmen helt i tråd med sine forløpere, og resten av Hollywoods dyreste eksplosjonsgiganter. 

Det finnes en intern blockbusterkonkurranse i å få det til å smelle høyest og kulest, og Rogue Nation har definitivt viet mye tid og penger på sitt bidrag! 

Men denne filmen byr på mer. 
Regissør Christopher McQuarrie skal ha ros for å klare og gjøre sine actionsekvenser — det være seg lange biljakter, akrobatisk flykapring eller innbrudd i militære anlegg — såpass dynamiske at han får rom til både figurutvikling og gode drypp av spenning og mystikk. 

Daglig leder for ""The Syndicate"" (Sean Harris) er en av årets ekleste Hollywood-skurker, og han får lov å utvikle seg fra kaldblodig bakmann til en intenst uhyggelig fyr med flere Voldemortske kvaliteter. 

Når vi også belønnes med en tur til tradisjonsrike London, får filmen justert paletten, tempoet og nikket kledelig til 60-tallets spion- og konspirasjonsfilmer. 
Det beriker filmen. 
Rogue Nation har både manus, estetikk og skuespillere (Alec Baldwin og Simon McBurney) som kler at filmen lar dialogen stå for spenningen innimellom slagene. 

Skillet mellom god og slem er også kledelig diffust på skyggesiden av internasjonal spionasje, og med flere parallelle ""katt og mus""-leker lykkes filmen godt i å holde på spenningen når det gjelder hvem som lurer hvem. 

Rebecca Ferguson er knallgod 

Tom Cruise får skinne i noen herlig akrobatiske nærkampstunt, men også Ethan Hunt merker alderen og han må kledelig dele spotlighten denne gangen. 

Rebecca Fergusons svensktalende spion 
Ilsa kler både 300 km/t på Marokkansk asfalt og attentatforsøk i operaen. 
Hun er imponerende god som actionskuespiller og fenger også som en spennende og passe kompleks hemmelig agent. 
Jeg ser gjerne Rebecca Ferguson i flere actionfilmer! 

Humoren og den lune tonen er godt ivaretatt gjennom Simon Peggs sjarmerende og lett opprørske Benji, og Ving Rhames står for kontinuitet og vennskap når han gjentar sin rolle som Luther Stickell. 

Filmskaper Christopher McQuarrie lykkes med å underholde med Rogue Nation. 
Han har laget en film som vil glede kinogjengere som liker at det smeller høyt og hyppig og som setter pris på å utfordres bittelitt når det skal pønskes på hvem, hva og hvorfor. 
Rett og slett en bunnsolid blockbuster. 
",1
"Far from the Madding Crowd
Litt stivt frierdrama omgitt av flotte fasader. 

Jeg har ikke lest Thomas Hardys roman Far from the Madding Crowd (1874) som denne filmen bygger på. 
Og jeg har heller ikke sett John Schlesinger filmatisering fra 1967. 
Så de med et stort hjerte for disse, får ha meg unnskyldt. 

Dette er altså en klassisk kjærlighetshistorie som er kjent og kjær for mange, og den har en umiddelbar gjenkjennelighet ved seg. 
Fortellingen om Bathsheba 
Everdenes hjertekvaler byr på både spenning, dramatikk og universelle refleksjoner om hvordan vi mennesker velger våre livsledsagere. 

Regissør Thomas Vinterberg har laget en naturbildeskjønn film, og imponerer med et filmspråk som kjæler med tradisjonelle motiv og stemninger. 

Men den vakre fasade går på bekostning av vår innlevelse i historien. 
Den emosjonelle drivkraften til det kjærlighetssøkende persongalleriet går litt i rykk og napp, og noen av figurene snubler litt for brått inn i sine sterke følelser. 

Bonden, godseieren og soldaten 

Bathsheba Everdene (Carey Mulligan) er en ung, selvstendig og livsglad kvinne som arver en gård av anselig størrelse på den engelske landsbygda. 
Gården har hatt noen rufsete år etter at hennes onkel gikk bort, men med kløkt og et vinnende vesen får Bathsheba dreis på både gårdsdrift og forholdet til den lokale handelsstanden. 

Hun gjør også inntrykk på flere av mannfolkene hun møter på sin vei. 

Både den godhjertede gjeteren Gabriel Oak (Matthias Schoenaerts), den middelaldrende godseieren William Boldwood (Michael Sheen) og den lidenskapelige soldaten Francis Troy (Tom Sturridge) melder sin interesse for giftermål. 

Det skaper hjertebry for Bathsheba. 
Hun setter sin selvstendighet høyt, og hun har en stor kjærlighet til gårdsdriften. 
Flere friere gjør at hun slites mellom sin frihet, seksuell lyst, det sosialt uakseptable og det fornuftige. 

Kjærligheten, tryggheten og forelskelsen 

De tre mennene har ulik tiltrekningskraft på Bathsheba. 
Godseieren byr på trygghet og stabilitet, bonden byr på kjærlighet og vennskap og soldaten byr på spenning og forelskelsens sødme. 
Det er tre tydelige typer som får holde hver sin del av puslespillet som samlet utgjør et ganske tradisjonelt glansbilde på en kjærlighetspartner. 
Her settes de opp som uforenelige kvaliteter som Bathsheba må velge mellom. 

Både bonden Gabriel og rikingen William spilles ut som troverdige og komplekse typer, men Vinterberg får ikke helt dreisen på soldaten Troy. 
Han blir en litt kunstig og karikert figur som kastes inn i Bathshebas liv. 
Han oppleves anstrengt og nesten hektisk i skuespiller Tom Sturridges versjon. 

Dette folkerike kjærlighetsdramaet oppleves litt stivt til tider. 
Det er noen fantastiske scener underveis som trekker oss inn i den sterke kjærlighetshistorien, men stort sett føler jeg meg mer informert om hendelser, enn revet med i handlingen. 
Det er mye fasader, og for lite smak av lidenskap. 

Carey Mulligan gir både humør og tøffhet til Bathsheba. 
Hun har flere gode øyeblikk alene med kamera, hvor Bathsheba effektivt viser oss de påkjenninger mennene i hennes liv utsetter henne for gjennom mimikk og små hverdagslige handlinger. 

Bathsheba treffer også godt når hun forteller den formelle Boldwood at det er vanskelig for en kvinne å uttrykke sine følelser i et språk som er bygd for at menn skal kommunisere sine behov. 
Den kommentaren sitter i sikringsboksen, men blir stående igjen litt alene, jeg skulle gjerne sett at filmen viet mer tid til det perspektivet. 

Viser like mye som den forteller 

Regissør Thomas Vinterberg lar naturen spille en sentral rolle. 
Mye av stemningene settes i hvordan vær og husdyr oppfører seg. 
Dyrenes reaksjoner brukes også til å si mye om menneskenes kvaliteter. 

Måten godseier Boldwood har temmet sine omgivelser, og dyrenes reaksjon på sersjant Troys nærvær, sier vel så mye om de to mennene enn det som uttales med ord. 

Bruken av naturlig lys er også lekker. 
Fotograf Charlotte Bruus Christensen har godt håndlag med den britiske landsbygda, og noen av filmens beste scener er stemningsfulle nattøyeblikk lyst opp av måne og parafinlampe. 

Det er ikke de voldsomme festkostymene i Far from the Madding Crowd, men Vinterbergs gode blikk fanger også opp noen lekre tekstildetaljer som gjør tidskoloritten frisk og fengende. 

Det er med på å gjøre 
Far from the Madding Crowd til en film som med letthet begeistrer øyet, men som ikke helt klarer å røre ved hjertet. 
",1
"Vacation
Blekner mot originalen. 

Akkurat i det fellesferien avrundes kommer Vacation på kino, og minner oss om alle feilskjær som kan skje under en ferietur. 
Dette er en ny film som slekter på de gamle Hjelp, vi må på ferie-filmene fra 1980-tallet. 

Den byr på sløy humor av middels sort, ispedd enkelte treffsikre høydepunkter som gjør Vacation til en lettfordøyelig komedie, selv om den til tider også kan virke i overkant traust og gammeldags. 

Sånn sett lykkes den i en slags tilnærming til originalen, men blekner uunngåelig i sammenligning. 

Vil tilbake til fornøyelsespark 

Sønnen fra de gamle filmene har selv blitt familiemann med kone og to sønner. 

Nå vil Rusty Griswold (Ed Helms) ta med familien på biltur til Wally World, fornøyelsesparken som han selv besøkte med sine foreldre og søster for 30 år siden. 

De krysser USA i en suspekt leiebil, blir utsatt for den ene floka etter den andre, samtidig som Rusty forsøker å oppildne ekteskapet med Debbie (Christina Applegate). 

Filmen forsøker hardt å more med bæsj og spy, bokstavelig talt, men burde heller etterstrebet skarpere humor i manuset. 

Historiens hovedkonflikt er det litt slitne ekteskapet mellom Rusty og Debbie, samt det spente forholdet mellom brødrene James (Skyler Gisondo) og Kevin (Steele Stebbins). 

Men det virker ikke som noe egentlig står på spill, og det engasjerer derfor heller ikke nevneverdig. 

Chase bedre enn Helms 

Ed Helms er en hyggelig komiker, men det betyr også at han er ufarlig og broddløs. 
Det er situasjonene rundt ham som utløser humoren, ikke ham selv. 

Chevy Chase var åpenbart en bedre komiker på 1980-tallet, men hans innhopp som Clark Griswold i Vacation er for kort og tynt til å heve filmens latterfrekvens. 

Christina Applegate er det umulig for meg å kritisere, siden jeg har elsket henne helt siden hun spilte Al Bundys datter i tv-serien Våre verste år. 
Hvis Rusty er filmens hjerte, er Applegates Debbie dens hjerne. 

For blodfansen finnes det nok av vink til originalen, men Vacation blir likevel ingen ny klassiker. 

Den har sine øyeblikk med godhjertet handling og sympatisk humor, men strekker strikken for langt i litt for mange scener, der regissørene John Francis Daley og Jonathan M. Goldstein tyr til lavpannet humortriks for å lokke frem reaksjoner. 

Derfor havner Vacation midt på treet kvalitetsmessig, og det er litt skuffende med tanke på hva den slekter på 
",0
"Southpaw
Forsøker å bli en ny Rocky. 

Det er en hardtslående Jake Gyllenhaal som dukker opp som bokseren Billy Hope i Southpaw. 

Filmen, som handler om en boksemester som mister alt, og deretter må kjempe seg tilbake i ringen, er proppfull av boksefilmklisjeer. 
Du vet allerede når den starter hvordan den kommer til å ende. 

Hovedrolleinnehaver Gyllenhaal bærer imidlertid filmen på sine skuldre. 
Han spiller så godt at det er umulig å ikke bli engasjert i rollefigurens historie, selv om det er en fortelling du har hørt flere ganger før. 

Kampen for fremtiden 

Billy Hope kommer fra gata, han startet livet på barnehjem i New York, men nå har han alt. 
Han er en ubeseiret boksemester, han har en nydelig familie som han elsker, og han er rik. 

Så skjer det. 
Billy kommer i krangel med en bokserival, og i basketaket som følger skjer det en forferdelig ulykke som fører til at bokseren som hadde alt, mister det han hadde å leve for. 
Jeg skriver ikke hva, men det avsløres i traileren nedenfor om du er nysgjerrig. 

Billy havner i en nedadgående spiral av dop og selvhat, og ender igjen opp der livet startet – pengelens i et av New Yorks fattigere strøk. 

Men dette er jo ikke en historie om en fattig fyr i New York, dette er en historie om en boksemester! 
Så Billy tar seg sammen, finner seg en ny trener og begynner å jobbe seg tilbake. 
Så får han tilbudet om en storkamp han ikke kan si nei til – kampen mot rivalen som førte ham ned i ulykka. 

Men vil han klare å trene seg opp til den store kampen der hele hans fremtid står på spill? 
Vil han? 
Vil han?! 

Trykker på de rette knappene 

Som du skjønner så har ikke manusforfatter Kurt Sutter (Sons of Anarchy) skrevet en fortelling som byr på de store overraskelse, men sammen med regissør Antoine Fuqua (Training Day, The Equalizer) har han likevel laget en historie jeg blir følelsesmessig engasjert i. 

Det er nesten litt irriterende at jeg lar meg rive med, for det er til enhver tid åpenbart hva filmskaperne vil jeg skal føle. 
Men de trykker på de rette knappene, og jeg gråter og smiler når jeg skal. 

Hvor mye ære Fuqua og Sutter skal ha for at jeg lar meg engasjere er jeg imidlertid usikker på – det er de gode skuespillerprestasjonene som gjør Southpaw bra. 

Strålende skuespill 

Jake Gyllenhaal har en tilstedeværelse på lerettet som drar meg inn i historien. 
Han har et imponerende stort register å spille på, og overbeviser i alle fasene av Billys ferd fra hyllet boksemester, til mørbanka pillemisbruker og desperat, bekymret far. 

Han har også svært god kjemi med Rachel McAdams, som gjør en god skuespillerprestasjon som kona Maureen. 

Forest Whitaker spiller Billys nye trener, Tick Wills, og han er full av treningsmetoder og visdomsord som ville gjort både Mickey Goldmill og Mr. Miyagi stolte. 

Noen ganger blir likheten litt for påtagende, som for eksempel når han snakker om at boksing ikke ligger i neven (hytter med neven), men i hodet (peker på tinningen). 

Whitaker har imidlertid en tyngde som gjør at han kan levere slike visdomsord og fortsatt være troverdig, og han spiller den stoiske treneren med en ro som fungerer godt. 

Ingen ny «Rocky» 

Southpaw har alle elementene du forventer å bli servert når du ser boksefilm. 
Du har den bekymra familien, den arge konkurrenten, blodet og svetten i ringen, sinnet, frustrasjonen, en knekt helt, og sist, men absolutt ikke minst, den obligatoriske treningsmontasjen. 
Jeg elsker treningsmontasjen. 

Slike elementer har blitt klisjeer av en grunn, de fungerer jo, og jeg ble så engasjert at tårene strømmet innen rulleteksten gikk over skjermen. 
Siden boksefilmklisjeene blir for mange klarer imidlertid ikke Southpaw å heve seg til et nytt nivå, og filmen blir ikke så bra som den kunne ha vært. 

Hadde Antoine Fuqua og Kurt Sutter klart å lage en mindre forutsigbar historie kunne dette vært en ny Rocky – i hvert fall nesten. 
",1
"Pixels
Nei. 

Adam Sandler og Kevin James er tilbake igjen, og Pixels er den dårligste filmen jeg har sett på kino noen gang. 

Komedien er ikke morsom. 
Figurene er like spennende som dem du finner i en middels god oppvaskmiddelreklame, og Sandler slentrer så giddesløst rundt foran kamera at det virker som han demonstrativt surmuler over størrelsen på lønnssjekken. 

Filmen lener seg brutalt på 80-tallets spillnostalgi og nerdekultur med Pac-Man og Donkey Kong i spissen. 
Men i stedet for å hylle kulturen, utnytter Sandler & co. skamløst de populære spillklassikerne for å selge nok en hensynsløs og generisk kopi av Sandlers egen standardiserte møkkaoppskrift for feelgoodkomedier. 

Elendig nostalgisuppe 

En VHS-kassett med opptak fra verdensmesterskapet i arkadespill fra 1982 blir skutt opp i verdensrommet. 
Romvesener får etter hvert tak i kassetten, og ser på bildene fra blant annet Pac-Man og Centipede som en krigserklæring fra jorden. 

I 2015 har de utenomjordiske klart å gjøre arkadeklassikerne til faktiske våpen, og utfordrer jorden til en runde ""best av tre spill"", hvor planetens skjebne avhenger om det blir seier eller ""game over"". 

Militæret er hjelpeløse i kampen mot piksler som beveger seg i full fart, men heldigvis er USAs president Cooper (Kevin James) en gammel gamer med en veldig god venn. 

Jordens arkademester heter Sam Brenner (Adam Sandler), og når verden trenger hans evner, kaster han hjemmekinomontøruniformen og går til kamp mot de invaderende styrkene. 

Ideen bak Pixels er ikke så dum. 
Rominvasjon i form av arkadespill kunne vært gøy. 
Men utførelsen er helt bak mål. 

Pixels er pinlig lite fintfølende for den nerdekulturen den prøver å omfavne. 
En ørliten ting er at de roter litt med årstallene – spill som Duck Hunt (1985) og Arkanoid (1986) er å finne på en VHS-kassett fra 1982. 

Mye verre er det at Adam Sandler og Kevin James oppfører seg mer som bøllene som knabber ukepengene dine utenfor kiosken, enn kompiser du ville ha spilt videospill med. 

De gjentar bare sine tidligere suksessroller, og kler seg ut som spillnerder, uten å legge inn et fnugg av innsats for å bringe troverdig liv til barndomskameratene Brenner og Cooper. 

Og så er det jo selvfølgelig et problem at effektbruken er vulgær, produktplasseringen er påtagelig og historien er et glorete lappeteppe av lettvinte løsninger. 

Når det gjelder humoren er den hoderistende dårlig, med vitser som stort sett er av typen opplagt og lett fornærmende. 

Vil nok skape en del anger 

Av en eller annen merkelig grunn (sannsynligvis masse penger), har flere gode skuespillere valgt å stille opp på denne vederstyggeligheten av en film. 

Peter Dinkelage, Brian Cox og Sean Bean har all mulig grunn til å skjemmes over både egen innsats og dømmekraft. 
Forhåpentligvis vil de se filmen, gremmes kraftig og aldri nærme seg slike bunnivå igjen. 

Det er også trist å se den en gang så friske og gode historiefortellern Chris Columbus klare å gurgle ut av seg dette makkverket fra registolen. 

Da han slo gjennom med Hjemme Alene i 1990, var det med et smittende humør og sans for gode figurer og spennende dramaturgi. 

I 2015, med drøssevis av stjerner og ressurser til rådighet, ser det ut til at hjertevarmen og skapergleden er byttet ut med en kynisme som kun søker å slå mynt på publikums gode barndomsminner. 

Et 3D-overfall 

For et par uker siden pratet jeg med en kamerat om hvordan bruken av 3D i Hollywood nå endelig ser ut til å ha forlatt det slitsomme stadiet hvor det kastes ting ut mot kinopublikummet for billig wow-effekt. 
Der tok jeg vist skammelig feil. 

Chris Columbus slynger pikslene sine rundt i kinosalen som en full gorilla. 
Den eneste effekten han oppnår med det, er å påføre folk i salen fysisk ubehag. 

Det beste jeg kan si om Pixels, er at virkelig store fans av Adam Sandler og Kevin James muligens klarer å finne noe glede i å se komikerne krangle om hvorvidt Sandler skal få sitte i presidentstolen eller ikke. 

Et par av actionsekvensene er også helt på det jevne, og kamerajobben er stødig. 

Ellers er Pixels bare sorgen. 
Frarådes på det sterkeste. 

Denne anmeldelsen er basert på 3D-versjonen av filmen. 
",0
"Dryads – Girls Don’t Cry
Musikken er bedre enn handlingen. 

Ei ung jentes musikalske oppvåkning skildres stemningsfullt men litt uforløst i Dryads – Girls Don’t Cry. 

Filmen lykkes best i sekvenser med tonal utfoldelse og nysgjerrighet, der den observerer et knippe unge mennesker som lever i kraft av sin kreativitet. 

Historien rundt er dessverre for svak, og skuespillet er av vekslende kvalitet, mens manuset sliter med å etablere interessante og troverdige konflikter. 

Men musikken i sentrum er heldigvis av god kvalitet! 

Betatt av ny nabo 

Hilde (Anneli Aune) er ei 15 år gammel Justin Bieber-jente som blir betatt av den nye naboen Henriette (Iben Akerlie). 

Hun spiller i bandet Dryads sammen med Thomas (Allan Hyde) og Kjersti (Alba August) og holder til i et rockekollektiv som gir Hilde frisk musikalsk inspirasjon og et innblikk i en spennende verden. 

Men hennes interaksjon med Henriette må holdes hemmelig for foreldrene (Morten Abel og Jannike Kruse), som er alt annet enn positivt innstilte til de nye naboene. 

Filmen er best hver gang kameraet utforsker det tette, mørke rockekollektivet, der skapertrangen gjennomsyrer alle kroker. 

Marius Matzow Gulbrandsens kamera svever gjennom rommene og suger inn atmosfæren, akkompagnert av både akustisk og elektronisk musikk med sjel og dybde. 
Hadde historien holdt samme kvalitet som innpakningen, kunne Dryads ha vært en skikkelig toppfilm. 

Men handlingen blir for løs og ufokusert, og når det kommer til konfrontasjoner mellom figurene, blir det dessverre løst enkelt med hyl og skrik og lite prat. 

Kompromissløs skapertrang 

Hilde er altså publikums øyne inn i dette miljøet, men figuren blir for enkelt skildret og ender opp som anonym og lite interessant, en lei skjebne for en hovedfigur. 

Den meste interessante figuren er Iben Akerlies Henriette, selv om det er utfordrende å forstå seg på henne. 

Hun rakker stadig ned på 1970-tallet, men ser ut som hun kommer direkte derfra i tidsmaskin. 
Vi skal tro på at hun hverken har mail, mobil eller PC, men driver med elektronikamusikk. 

Men hun er et interessant bilde på kompromissløs skapertrang, og Akerlie spiller henne med kraftfull innlevelse. 
Henriette er Hildes rake motsetning, og sånn sett er det lett å forstå hvorfor Hilde blir så betatt av henne. 

Filmen er svært løst basert på bandet Dryads som holdt til i et falleferdig hus i Kristiansand på 1990-tallet, men regissør og manusforfatter Sten Hellevig har laget en moderne historie om unge musikere på siden av det etablerte samfunnet. 

Filmspråket er friskt, energisk og musikalsk, og gjør at Dryads – Girl’s Don’t Cry, til tross for et litt famlende manus, likevel blir en forholdsvis fin skildring av ung musikalitet. 
",1
"Amy
Etter dette kan ingen høre Rehab på samme måte igjen. 

Regissør Asif Kapadia har gjort det samme for Amy Winehouse i Amy som han gjorde for Formel 1-legenden Ayrton Senna i Senna. 

Han har greid å skape et nært portrett av mennesket bak fasaden med kløktig navigasjon gjennom et hav av arkivmateriale. 

Amy er opprørende å se, fordi vi vet hvordan det hele ender, og det er fortvilet å oppleve omgivelsenes maktesløshet i forhold til en ung dame på vei mot stupet. 

Men denne fantastiske dokumentarfilmen gir oss også en bedre forståelse for Amys bakgrunn, hennes enorme talent og hvorfor det måtte gå som det gikk. 

En motvillig verdensstjerne 

Filmen tar i bruk mange private opptak som viser en usminket Winehouse med guarden nede. 

Filmen forteller oss at Amy ble sterkt preget av at faren forlot familien da hun var 9 år, og at dette ligger bak mange av hennes senere problemer med depresjon, bulimi, alkohol og narkotika. 

Som ung tenåring ser vi henne tulle rundt som enhver annen. 
I begynnelsen av karrieren ser vi henne være i sitt ess i små, intime konserter. 
Vendepunktet kommer med et destruktivt kjærlighetsforhold som sender henne ut i narkoavhengighet. 

Det er en stor forskjell på den Amy vi ser fra starten av karrieren og det vraket vi opplever i de siste årene. 
Forfallet går så å si i takt med den stadig lengre eyelineren. 

I begynnelsen ser og hører vi henne snakke høyt og lavt om seg selv og musikken. 
I filmens siste del er hun mer eller mindre taus. 
Hun går fra å være en sprudlende og energisk jazzsangerinne til en motvillig verdensstjerne som blir utsatt for en oppmerksomhet hun aldri ønsket. 

Tidlig i filmen sier hun at hun ikke tror hun ville taklet å bli stjerne, noe de senere begivenhetene viser alt for tydelig. 

Musikalsk og menneskelig oppreisning 

Jeg har fått nyvunnen respekt for Amy Winehouse som artist og låtskriver etter denne filmen. 
Vi husker kanskje best tabloidskandalene, men filmen minner oss på hennes udiskutable talent. 

Jazzlegenden Tony Bennett setter henne for eksempel i samme bås som Billy Holliday og Ella Fitzgerald. 
Det sier litt! 

Filmen gjør også at man forstår hvor ekstremt personlig hun var i sine tekster. 
Etter dette kan ingen høre Rehab på samme måte igjen. 
Asif Kapadia gir Amy Winehouse en musikalsk og menneskelig oppreisning. 

Filmens bruk av arkivklipp blir aldri repeterende eller kjedelig. 
Jeg synes kanskje den hyppige bruken av paparazzibilder og video er litt problematisk. 
Blir filmen dermed en del av problemet? 

Men det illustrerer effektivt det presset som Amy Winehouse levde under i de 5 årene fra suksessplata Back To Black ble utgitt i 2006 til hun døde 23. juli 2011. 

Noen av personene som dukker opp i arkivklipp i denne filmen må være litt flaue over sine uttalelser i ettertid, som for eksempel Jay Leno og komiker Frankie Boyle. 

Men det er lett å være etterpåklok i kinosalen. 
Lo vi ikke alle litt oppgitt av denne tilsynelatende forfyllede katastrofen av ei dame? 

Mitch Winehouse, Amys far, har kritisert denne dokumentarfilmen for å gi et usannferdig bilde av begivenhetene. 
Det er kanskje ikke så rart, siden han kommer dårlig ut her. 

Det skapes et inntrykk av bildene og intervjuene med ham at han var mer interessert i å mele sin egen kake enn å sørge for at datteren fikk den hjelpen hun trengte. 
Vi får se om hans egen versjon kommer. 

Inntil videre er Asif Kapadias film et interessant og bevegende dokument over en av vår tids største sangtalenter, og en advarende skildring av hvordan hun gikk til grunne i musikkbransjens kjente fallgruver 
",1
"Fantastic Four
En kjedelig superheltfilm. 

Beklager ordspillet, men det var ikke til å unngå – Fantastic Four er en gedigen skuffelse. 

Marvels historie om Invisible Woman, Human Torch, The Thing og Mister Fantastic har liksom aldri slått hundre prosent an på film. 
Jeg var for eksempel ingen fan av av 20th Century Fox sine Fantastic Four-filmer fra 2005 og 2007. 

Da jeg hørte at det var Josh Trank og Simon Kinberg, skaperen av Chronicle og manusforfatteren av X-Men: 
Days of Future Past (som jeg mener er den beste X-men-filmen til dags dato), som skulle lage den nye filmen, fikk jeg imidlertid troen på at denne versjonen av superhelteventyret kunne bli bra. 
Der tok jeg skammelig feil. 

Trivelige Miles Teller og Kate Mara kan ikke redde denne filmen, som lider av en uengasjerende historie, et haltende manus, lite troverdige rollefigurer og en katastrofalt dårlig skurk. 

Dumme vitenskapsfolk 

Eventyret starter når den supersmarte guttungen Reed Richards (Miles Teller) lager en teleporteringsmaksin sammen med kameraten Ben (Jamie Bell) hjemme i garasjen. 

Når han og Ben flere år senere viser frem maskinen på en vitenskapsmesse på skolen, blir han headhuntet av Dr. Franklin Storm (Reg E. Cathey) for å være med på et vitenskapsprosjekt, der målet er å nå en parallell dimensjon. 

Sammen med Storms adoptivdatter Sue (Kate Mara), sønnen hans Johnny (Michael B. Jordan) og det paranoide, men geniale geniet Victor von Doom (Toby Kebbel), gjør Reed ferdig maskinen han begynte på i barndommen. 
Deretter reiser de til den andre dimensjonen, men det går selvfølgelig skeis. 

Det er alltid irriterende når høyt intellegente vitenskapsfolk gjør dumme ting på film. 
Hvorfor Victor von Doom finner ut at det var lurt å putte hånda si ned i en pulserende sjø av lysende energi, når han for første gang setter sine ben i en annen dimensjon, er uvisst – men dumt var det i alle fall. 

Før gjengen rekker å komme seg tilbake til riktig dimensjon blir Victor oppslukt av det grønne energihavet, og når de andre våkner opp på rett side etter en enorm eksplosjon, er det med et helt nytt sett med egenskaper. 
Sue kan lage energifelt og gjøre seg usynlig, Reed har fått en ekstremt elastisk kropp, Johnny kan sette fyr på seg selv og fly, mens Ben var litt mer uheldig og ble stygg i samme slengen som han ble supersterk og uknuselig. 

En trivelig start 

Fantastic Four starter bra, og jeg koste meg i filmens første halvtime. 
Her formidles en barnlig glede for vitenskap og det å oppdage noe nytt, som smitter over. 
Miles Teller har god komisk timing og et glimt i øyet som gjør ham vanskelig å mislike, og som låner litt hjertevarme til filmen. 

Etter reisen til den parallelle dimensjonen mister imidlertid regissør Josh Trank fullstendig grepet, i samme takt som manuset også går ad skogen. 

Den amerikanske hæren er selvfølgelig interessert i våre fire venner, og vil finne kilden til de overmenenskelige kreftene de har fått, men denne delen av fortellingen er bare en smørje av vissvass for å lede oss tilbake til en antiklimaktisk finale i den andre dimensjonen. 

Vi kommer aldri ordentlig inn på figurene. 
Deres tanker rundt den totalte omveltningen i livene deres holdes på et overfladisk nivå, og motivasjonen de har for å hjelpe militæret er lite troverdig. 

Latterlig superskurk 

Erkefienden til Fantastic Four-gjengen, Doctor Doom, er en av Marvels tøffeste superskurker. 
Derfor er det utrolig imponerende at Toby Kebbel klarer å gjøre Victor von Doom til den latterlige figuren han fremstår som i Fantastic Four. 

Han skal ikke ha hele skylda alene selvfølgelig, for med replikker som «There is no Victor, there is only Doom», og en hel haug med andre floskler, er det grenser for hvor bra han kan gjøre det. 

Julian McMahon, som hadde rollen i 2005-filmen, var heller ikke strålende, men i 2015-versjonen er Doctor Doom redusert til en patetisk skurk som ikke er det minste fryktinngytende. 
Dermed blir heller ikke det som skal være filmens store finale spennende. 

At superheltfilmer ikke alltid har den mest troverdige handlingen eller dypeste rollefigurene er ikke noe nytt, men dette trenger nødvendigvis ikke å ødelegge for underholdningsfaktoren – se bare på The Avengers for eksempel, en strålende underholdningsfilm. 

Men også her faller Fantastic Four gjennom. 
Regissør Josh Trank har med andre ord syndet på værste vis – han har laget en kjedelig superheltfilm. 
",0
"Irrational Man
Lystig og lett om mord fra Woody Allen. 

Woody Allens berømte nevrotiske personlighet skinner igjennom i Irrational Man. 

Her har han skrevet og regissert et hyggelig, småmorsomt drama som kanskje ikke forårsaker de store emosjonelle skrallene, men som elegant observerer intellektuelle figurer som dras mot hverandre under kriminelle omstendigheter. 

Joaquin Phoenix og Emma Stone spiller avmålt og kontrollert, men man blir aldri beveget av figurenes problemer. 
Til det er denne filmen for lystig og lett. 

Planlegger mord 

Filosifistudenten Jill (Emma Stone) blir betatt av den nye professoren, Abe Lucas (Joaquin Phoenix), og innleder et stadig nærere vennskapsforhold med ham. 

Abe er i krise, deprimert og livstrøtt, men så overhører han og Jill noe på en kafé som setter fart på sakene. 

Uten at Jill vet noe, begynner Abe å planlegge en eksistensiell handling som gir ham ny motivasjon og livslyst, nemlig et mord! 

Som i alle Woody Allen-filmer er det dialogen som står i fokus. 
Alle figurene har munndiaré, men det er ikke negativt ment fra min side. 

Allens manus er delikat skrevet, med skarpe observasjoner, smarte humoristiske trekk og en følelse av figurer som på mange måter er klokere enn man selv. 

Og det virker som om skuespillerne elsker å fremføre dette foran kamera, selv om de ikke blir utfordret til å vrenge sjela her. 

Interessant å følge 

Det er kanskje vanskelig å tro på Abes utvikling i denne filmen, og hva hans planlagte handling fører til. 

Men det er interessant å følge en intellektuell figur i planleggingen av en kriminell handling. 
Og Joaquin Phoenix er en skuespiller med en egen evne til å formidle en figur med et sterkt svingende følelsesspekter. 

Den alltid solide Emma Stones Jill er også gjennomført som skoleflinkt pianotalent. 

Det er kanskje ikke Stones beste rolle fra de senere åra, den kan man se i Birdman, men hun fungerer i alle fall bedre i Irrational Man enn i den litt kjedelige Magic In The Moonlight, også det en Woody Allen-film. 

Irrational Man lærer oss ingenting. 
Det er ikke noe dypere budskap å hente fra den. 

Men den morer med saftig skrevet dialog, lett og ledig stemning og gode skuespillere som trives i Woody Allens trygge regi. 

Derfor blir Irrational Man en helt adekvat filmopplevelse, men passer kanskje aller best for de som har et lidenskapelig forhold til Woody Allen fra før 
",1
"Max
Patos på poter. 

Max er skrudd sammen for å trekke hardt i hjertetrådene våre. 

Filmen er en del tenåringsdetektivhistorie, en del selvoppofrende dyrehelthistorie og en del hyllest til det amerikanske militæret – som med denne filmen er fremmelige nok til å ta et selvreklamerende eierskap til alle tapre hunder som noen gang har vært i strid. 

Det blir drygt sukkersøtt og konstruert, filmen har heller ikke et figurgalleri som gjør den til noen favoritt i dyreheltsjangeren. 

Men hvis du liker å se flotte hunder være både omsorgsfulle og handlekraftige, så er Max en firbent krabat det er lett å bli litt glad i på lerretet. 

Hundelivet etter militærtjenesten 

Max er sprengstoffhund for det amerikanske militæret i Afghanistan. 
Et oppdrag går fullstendig galt, og Max sin partner og beste venn Kyle Wincott, blir drept i et bakhold. 

Traumatisert av skuddsalvene og tapet av Kyle, blir Max fraktet tilbake til USA. 
Her blir hunden reddet fra avlivelse av Kyles familie. 
Max glefser mot alle bortsett fra Kyles bror Justin, som får ansvaret for å lære opp militærhunden til å leve i den amerikanske forstaden. 

Men farer lurer for det nye venneparet. 
Justin og vennene hans kommer på sporet av noen skumle våpensmuglere, og sammen med Max tar de opp kampen. 

Litt for svulstig hunderolle 

Regissør Boaz Yakin (Remember the Titans) gjør alt han kan for å lokke fram feelgoodtårer hos publikum. 

Han befolker filmen sin med erketypiske figurer som optimaliserer effekten for følelser rundt kjerneverdier som familie, fedreland og vennskap til både dyr og mennesker. 

Han setter også opp de fleste klassiske dyreheltfarene. 
Max er under trussel fra både skurker, dyrefangere og eiere som tror hunden er farlig. 
Og jeg skal tilstå at jeg tørket flere tårer fra øyekroken underveis. 

Men det ble også ufrivillig morsomt til tider. 

For å gi hunden mest mulig heroiske og menneskelige trekk, går Yakin svært langt i å la Max være en særdeles smart type. 

Hunden skjønner selvsagt umiddelbart hvem som er snill og slem. 
Han filmes også av og til mens han stopper opp og angivelig pønsker ut en plan, før han bestemmer seg for å lokke skurker i en felle. 

Aller verst er det i slåssescenene, for det er en del kamper mellom Max og skurkenes hunder. 
Disse er filmet som tradisjonelle filmslagsmål, hvor Max er tildelt gode kampsportevner, og uten problem kan sparke andre hunder bortover glatte berg. 

Ikke bare er disse parodisk dårlige, de er også uforholdsmessig voldelige og aldeles unødige. 

Mine kalde føtter har fått kalde føtter. 
Chuy 

Max har en tettpakket spenningshistorie som driver handlingen greit framover, og både vennekonflikter og ung kjærlighet flettes fint inn i det overhengende krimplottet. 

Da lugger det mer i skuespillerprestasjonene. 
Luke Kleintank (Bones) treffer dårlig som skurken Tyler. 
Og Josh Wiggins, som spiller Justin, har hverken mimikk eller følelsesregister til å skape en fengende hovedperson vi kan leve oss inn i historien sammen med. 
Wiggins rusler gjennom filmen med samme ansiktsuttrykk enten han nettopp har klint eller er i ferd med å bli skutt. 

Hvis du ikke blir irritert av dryg patriotisme, er Max helt midt på treet hundefeelgood for dem som er glad i firbente helter. 

Det er foreløpig kun Trondheim Kino som viser Max på kino i Norge. 
",0
"Eden
Interessant om forfedrene til dagens Kygo’er. 

Den franske filmen Eden skildrer garage house-miljøet i Paris på 1990-tallet med mye musikk og lite drama. 

De som er godt kjent med sjangeren vil nikke gjenkjennende til både takt, tone og enkelte figurer. 
Det er en ærlig fremstilling av miljøets gleder og sorger, men det blir litt tynt på handlingsfronten. 

Det legges ikke opp til noen større konflikter eller en gjennomgående rød tråd. 
Likevel er dette et hyggelig tilbakeblikk på 90-tallskulturen og forløperne til dagens DJ-helter. 

Satser på house-musikk 

Paul (Félix de Givry) er en ung mann i Paris med musikk som hovedinteresse og DJ-ing som eneste ambisjon. 

Vi følger ham fra 1992 og ca 15 år fremover, der vi ser hvordan han og hans venner gjør stadig større fremskritt med sin garage house-musikk. 

Men medaljen har selvsagt en bakside, med økonomiske problemer og en evig rotløs runddans med dop og alkohol. 

Det kan være problematisk å engasjere seg i Pauls liv. 
Han er en stille, anonym og litt kjedelig figur som bare våkner til liv når han står bak et miksebord i en klubb. 

Den franske regissøren Mia Hansen-Løve gir ikke mange ledetråder til Pauls indre sjelsliv. 
Men miljøet rundt observeres med oppvakt kameraarbeid og høy troverdighet. 

Og mens årene stadig går får man likevel et dypere inntrykk av Pauls personlighet, og føler stikk av sympati med ham når garage house går av moten og DJ-karrieren stagnerer. 

Sjangerens superstjerner 

Det morsomste aspektet ved filmen er å møte figurene Thomas og Guyman, som i starten står litt på siden av miljøet. 

Men de utvikler seg i skyggen av Pauls fremgang, og mot slutten er de sjangerens superstjerner. 
Dette er nemlig Daft Punk. 

Filmen har også figurer som spiller seg selv, som house-DJ Tony Humphries, og vokalistene Arnold Jarvis og La India, samt namedropping av f.eks. Frankie Knuckles og Larry Levan. 

Det bidrar til å gjøre både miljøskildring og tidskoloritt troverdig. 

Regissør Mia Hansen-Løve har også skrevet manuset sammen med sin bror Sven Hansen-Løve, som har DJ-bakgrunn (begge er franske, mens farfaren var dansk). 

Jeg hadde likt filmen enda bedre om de hadde skrudd opp temperaturen i de emosjonelle scenene. 
Figurenes privatliv blir litt blast skildret i forhold til det som skjer på dansegulvene. 

Men musikkhistorien er god, og det er interessant å være flue på veggen til forfedrene til dagens Kygo’er 
",1
"Trainwreck
Amy Schumer er en ny komistjerne! 

Alle kjenner en singel person som latterliggjør parlivet utad, men lengter etter det i hemmelighet, og ramler pladask i A4-sporet så fort han/hun får sjansen. 

I Judd Apatows Trainwreck får vi servert noen vittige sannheter om den store kjærligheten, sett fra flere innfallsvinkler. 

Det resulterer i en hjertevarm film med skarp humor og fantastiske Amy Schumer som ny komistjerne, med en vellykket kombinasjon av frekk brodd og menneskelig sårbarhet. 

Møter hyggelig sportslege 

Magasinjournalisten Amy (Amy Schumer) har et høyt forbruk av menn, men nekter å knytte seg varig til noen av dem. 

Så får hun i oppdrag å skrive en artikkel om sportslegen Aaron (Bill Hader), en jobb som uventet utvikler seg til noe mer. 

Amy setter dermed seg selv i en kinkig posisjon, for hun må bryte alle sine selvpålagte regler for å oppnå noe hun innerst inne ikke tror hun fortjener. 

Amy Schumer har selv skrevet manuset, og i Apatows regi blir dette en friskt fortalt historie med mye latter, men også ektefølt alvor. 

Allerede før forteksten får vi se et tilbakeblikk på hvordan Amys far forklarer henne og søsteren om foreldrenes skilsmisse. 
Dette er øyeblikket som sementerer Amys syn på parforhold. 

Filmen tegner et sårt, men morsomt bilde av ei dame som ikke har troen på et monogamt liv, og som er redd for nærhet. 

Stjeler hele showet 

Som vanlig har Judd Apatow fylt filmen med minneverdige figurer i alle roller. 
Bill Hader er sympatisk, men ikke på den slitsomme måten, som Aaron. 
Fribryteren John Cena gjør lystig narr av sin egen muskuløse fremtoning. 

Brie Larson er avslappa søt som Amys parfokuserte søster, mens Tilda Swinton er herlig slesk som skruppelløs magasinredaktør. 

Men Amy Schumer stjeler hele showet som Amy, skarp, smart, vittig, men også dypt usikker og famlende når det gjelder kjærlighetens utfordringer. 

Trainwreck føyer seg pent i rekka av spreke, dialogdrevne komedier med romantiske undertoner fra Judd Apatow. 

Den er kanskje ikke like hylende morsom som Knocked Up, men inneholder nok av humor basert på gjenkjennbar tematikk til at dette blir en lattertung kinostund. 

Og Amy Schumer steget fra stand-up-scenen til film med glans. 
Trainwreck er derfor hjertelig anbefalt 
",1
"Kikis budservice
Skuffende nyinnspilling av tegnefilmen. 

Den japanske filmen Kikis budservice er basert på samme bok som Studio Ghiblis animasjonsfilm fra 1989. 
Den er søt og velmenende, men fører et filmspråk uten sprut og energi. 

Det gjør at historien også føles både slapp, gammelmodig og kjedelig. 
Den scorer på hyggelig atmosfære, og god norsk dubbing, men gjør at jeg savner Hayao Miyazakis fantasifulle ånd. 

For denne spillefilmversjonen er en aldri så liten skuffelse. 

Flyr rundt på sopelime 

Kiki (Fûka Koshiba) er heksejenta som må tilbringe ett år alene utenfor hjemmet for å bli ferdig utlært som heks. 

Hun tar med seg den snakkende katten Jiji og slår seg ned i en liten kystby. 
Der starter hun budservice og flyr rundt på sopelime og leverer pakker og brev. 

Det skal vise seg at lokalbefolkningen er skeptiske til Kiki, som opplever stadige tilbakeslag. 
Men når en storm truer byen, får hun sjansen til å vise hva hun er god for. 

Historien er søt og ufarlig, alt er pent og pyntelig. 
Byen er sjarmerende, og Kikis nye hjem i et bakeri med egen vindmølle har et vist eventyrpreg over seg. 

Problemet er at tempoet er for lavt. 
Regissør Takashi Shimizu (kjent for de japanske og amerikanske The Grudge-filmene) tar seg alt for god tid til å formidle historiens få problemstillinger. 

Fûka Koshiba er ei søt jente, men altfor tilbakeholden til at Kiki blir en spennende hovedperson. 

Kompetent dubbet 

I filmens siste del blir det heldigvis litt mer fart i sakene, men også her preges filmen av slapp regi, enkle løsninger og utdaterte effekter. 

Kikis budservice er kompetent dubbet til norsk, slik at dette blir en grei kinofilm for de aller minste barna. 

Men den naturlige utgangen av denne anmeldelsen, blir å oppfordre til og se Hayao Miyazakis tegnefilmversjon av samme historie i stedet 
",0
"Bølgen
En spennende og underholdende katastrofe! 

FILMFESTIVALEN 
I HAUGESUND: 
Bølgen krysser av de fleste sjekkpunktene i oppskriften på en katastrofefilm. 
En ekspert som ser det ingen andre ser, voldsom ødeleggelse og en familie som må reddes. 

Slikt sett støtter filmen seg på kjente sjangerelementer. 
Direkte original er den derfor ikke. 

Men det nye er at det for første gang er basert på norsk virkelighet, i kjente omgivelser, og med et resultat som er direkte skremmende. 

Solid skuespill av Kristoffer Joner og Ane Dahl Torp, tøffe effekter fra Gimpville og dreven regi av Roar Uthaug gjør Bølgen til en spennende og underholdende katastrofe! 

Stor rasfare ved fjorden 

Akkurat idet geologen Kristian (Kristoffer Joner) og familien skal flytte fra Geiranger, skjer det ting med det ustabile fjellpartiet Åkerneset (eller Åkneset). 

Bare han forstår at det står i umiddelbar fare for å rase ut i fjorden, hvor det er beregnet til å forårsake en 80 meter høy flodbølge som blant annet vil ramme Geiranger. 

Omstendigheter gjør at Kristian og datteren Julia (Edith Haagenrud-Sande) er hjemme, et godt stykke fra Geiranger Hotell, der kona Idun (Ane Dahl Torp) er på jobb og sønnen Sondre (Jonas Hoff Oftebro) har tatt inn på et rom. 

Og så skjer det som du vet kommer til å skje. 

Filmens anslag tar i bruk Geiranger-områdets svimlende natur med sveipende, vakre og brede bilder, nydelig filmet av John Christian Rosenlund. 
Det er en slående kontrast mellom den blendende innledningen og de imponerende og apokalyptiske scenene vi får se senere. 

Det samme gjelder Christian Schaannings lyd, som virkelig setter trommehinnene på utfordrende prøver når filmen nærmer seg sitt klimaks, akkompagnert av Magnus Beites storslåtte katastrofemusikk. 

Effektene er også fryktinngytende og overbevisende. 
Det merkes nok at budsjettet ikke tillater like mange skildringer av ødeleggelse som i en tilsvarende Hollywood-film. 

Blant annet viser filmens plakat et stort cruiseskip mellom en flodbølge og Geiranger, men det er ikke noe skip med i filmen. 

Tilintetgjørelsen av Geiranger blir heller ikke viet mange sekundene. 
Det vi får se, holder likevel høy katastrofestandard. 

Tro mot sjangeren 

Det er åpenbart at regissør Roar Uthaug og produksjonsselskapet Fantefilm kjenner sjangeren godt, og låner åpenlyst fra den. 
Dette har de gjort før med hell i en annen sjanger, nemlig i skrekkfilmen Fritt Vilt. 

Det er mye i Bølgen som virker kjent, som vi føler at vi har sett før (som i forsommerfilmen San Andreas), men som er nesten obligatoriske elementer. 

Selvsagt er Kristian den eneste som virkelig forstår hva som er i ferd med å skje. 
Selvsagt skjer det. 
Og selvsagt må han redde familien sin fra det som skjer. 
Og slik må det nesten være. 

Vi får tilbragt akkurat nok tid med hovedfigurene til at engasjementet for deres videre ve og vel vekkes. 
Kanskje skulle det vært en sterkere indre konflikt i familien enn at de skal flytte til Stavanger. 

Men Kristoffer Joner og Ane Dahl Torp gjør en solid innsats med det John Kåre Raake og Harald Rosenløw-Eegs effektive manus har gitt dem å spille på, og er med på å gi filmen ekstra tyngde og troverdighet. 

Begge imponerer dessuten som actionhelter i noen våte og utfordrende scener i filmens siste del. 
Jonas Hoff Oftebro, Fridtjov Såheim, Laila Goody og Arthur Berning gjør fine biroller. 

Imponerende spenningsfilm 

Katastrofefilmer kritiseres ofte for forutsigbarhet og tynn handling, men samtidig har de et sett kriterier som de er nødt til å innfri, ellers er de ikke tro mot sjangeren, og blir kritisert for det, også. 

Bølgen lykkes med å sjonglere fine personskildringer og effektdrevet underholdning i en stigende spenningskurve. 

Det den kanskje ikke har av originalt tilsnitt, tar den igjen på god kvalitet og profesjonalitet på blant annet foto, lyd, musikk, klipp og regi, slik at dette blir en imponerende spenningsfilm, som vil bli svært godt besøkt på kino. 

Og det er der den hører hjemme, i bredt format, høy lyd i alle kanaler og en stor boks popkorn i koppholderen. 

(Bølgen er åpningsfilm på Den norske filmfestivalen i Haugesund. 
Norgespremiere: 
28. august) 
",1
"Pøbler
En interessant sosial studie. 

FILMFESTIVALEN 
I HAUGESUND: 
I dokumentaren Pøbler kommer vi tett på en gruppe ungdommer som tar et jobbforberedende kurs i Oslo hos Pøbelprosjektet. 

Regissør Kari Anne Moe (Til ungdommen) lar oss være flue på veggen i en film som er nesten fri for formspråk, men med et solid fokus på innholdet. 
Det er en interessant sosial studie, som av og til vekker motløshet, men også glimt av håp og glede. 

Dokumentaren er solid laget og subjektene foran kamera deler villig vekk sine historier på godt og vondt. 

En ny sjanse 

Pøbelprosjektet er et ideelt selskap som drives av Eddi Eidsvåg og andre engasjerte voksne. 
Når filmen starter, tar de i mot en ny gruppe ungdommer, som av ulike årsaker har droppet ut av skole og står utenfor jobbmarkedet. 

Kursets mål er å gi dem sosiale verktøy som kan hjelpe dem videre og kanskje skaffe dem arbeid. 

Men, som dokumentaren viser oss, har de unge menneskene sterkt varierende motivasjon, og noen har personlige utfordringer som vanskeliggjør kursdeltagelsen. 

Kommer tett på kursdeltagerne 

Når kameraet observerer kursdeltagerne, er det nesten som om de ikke enser at de blir filmet, som er et tegn på at Kari Anne Moe og hovedfotograf Nils Petter Lotherington har gjort jobbene sine godt. 

De fanger våkent inn både gleder, sorger, sinne og latter. 
Vi kommer spesielt tett på Jan Olav, Kelly, Maylen og Jakob, som forteller sine historier i og utenfor kursrommet. 

Det er lett å få sympati for deres kamp for et mer normalt liv, men dokumentaren gir et ærlig bilde av hvordan noen av dem har visse personlighetstrekk som gjør målet vanskelig å oppnå. 

Pøbler er en konvensjonelt laget dokumentar, der innholdet er viktigere enn presentasjonen. 

Kanskje kunne formspråket med fordel ha vært litt sprekere, men det endrer ikke det faktum at vi får et ganske spennende møte med en virkelighet som er ukjent for de fleste. 

Kari Anne Moe film skildrer godt hvordan mennesker med utfordringer kan komme seg ovenpå med bare en liten dytt i ryggen. 

Pøbler har kinopremiere fredag 21. august. 
",1
"Sunshine Superman
God dokumentar om liv og død i Trollveggen. 

FILMFESTIVALEN 
I HAUGESUND: 
Den delvis norskproduserte dokumentaren Sunshine Superman (tittelen stammer fra en Donovan-låt) forteller historien om Carl Boenish. 

Han er ansett som BASE-hoppingens stamfar, og omkom i et mislykket hopp i Trollveggen, 7. juli 1984. 

Reflekterte intervjuer og et vell av spektakulært arkivstoff gjør dette til en god og severdig dokumentar, som gir et interessant innblikk i en definitivt annerledes livsstil. 

Mange ""talking heads"" 

Filmens anslag er litt rotete redigert, men finner raskt formen, og skildrer godt hvordan Carl Boenish og hans venner utviklet BASE-hopping (fra Bygninger, Antenner, Span (bru) og Earth (jord)). 

Jakten på stadig mer spennende steder å hoppe fra førte dem til både fjell, antennemaster og skyskrapere, og alt ble filmet grundig. 

Boenish ville nemlig dele sin lidenskap med så mange som mulig, noe som gjør at regissør Marah Strauch har hatt tilgang til timevis med opptak fra basehopp-ekspedisjoner. 

Hun har også intervjuet mange av dem som kjente ham, med det resultat at det blir litt for mange «talking heads» i filmen. 

Vi får også se hvordan han møtte sin kone Jean Boenish, hans rake motsetning, men perfekte partner. 

Det som fra utsiden ser ut som et merkelig ekteskap, blir treffende vist i filmen. 
Mens Carl er engasjert og energisk, er hun stille og tilbaketrukket. 

En av personene som blir intervjuet, sier at hun så ut som en nonne eller bibliotekar da de ble sammen, ikke en dristig BASE-hopper. 

Men de utrolige opptakene viser hvordan hun fryktløst kaster seg utfor de villeste stup sammen med mannen sin. 

Slående kontraster 

Det er naturlig nok BASE-hoppingen som gir filmen den største dramatikken. 
Arkivintervjuer med Carl Boenish gir et visst inntrykk av hans tanker rundt denne dristige virksomheten, men det er likevel litt vanskelig for en bakkekjær person å forstå hvorfor de velger å utsette seg for store farer. 

Jean Boenish er selv intervjuet i filmen, og ser tilbake med refleksjon, men ikke så mye emosjon. 
Det kjennetegner henne i andre deler av filmen, som etter rekordhoppet de utførte i Trollveggen 6. juli 1984, dagen før Carl Boenish omkom. 

Han lander full av adrenalin, hun prater som om hun bare har vært på en liten spasertur. 
Kontrasten er slående. 

Filmens kanskje merkeligste opptak viser hvordan hun snakker med media etter et nytt hopp i Trollveggen, bare to dager etter mannens død, tilsynelatende uanfektet. 

I denne filmen forteller hun mer om hvordan disse dagene i Norge fortonet seg for henne, mens flere nordmenn som var i kontakt med ekteparet snakker ut om hendelsene. 

Alle som var gamle nok til å følge mediebildet i 1984 husker opprømtheten etter ekteparets triumf i Trollveggen den ene dagen, og sjokket da Carl døde den neste. 

Hva som faktisk skjedde ble ikke filmet, men blir forklart. 
Hans norske fjellførere tok bilder, men de valgte å destruere dem. 

Men det er helt greit at filmen ikke viser Carls død. 
Sunshine Superman er mer opptatt av å vise hvordan han levde. 

Det er en fin dokumentarfilm med mange dyktige nordmenn på rulleteksten, og er vel verdt å oppleve på kino. 

(Sunshine Superman vises nå på filmfestivalen i Haugesund. 
Norgespremiere: 
2. oktober 
",1
"Sinister 2
For snilt om slemme barn. 

Det var selveste busemannen, eller Bughuul som er hans fulle filmnavn, som var slemmingen i skrekkfilmen Sinister fra 2012. 

I oppfølgeren er marerittfiguren tilbake i en film som prøver å gjenskape originalfilmens skrekk og gru, men som blir for veik og opplagt til å skape noen genuin uhygge. 

Regissør Ciarán Foy har godt håndtlag med flere av sjangerelementene, men klarer hverken å skape heltefigurer vi bryr oss om, eller skumlinger som virkelig skremmer oss. 

En del sjangerslitte ""dumme valg"" hjelper heller ikke på spenningen. 
Det er lett å sukke oppgitt når alle lyder må sjekkes, alle kjellerlemmer må åpnes og ja, hvorfor ikke bare legge på sprang inn i kornåkeren når bilen står noen meter unna. 

Rekrutterer mordere blant de minste 

Du må ikke ha sett originalfilmen Sinister for å ha utbytte av denne oppfølgeren. 
Vi blir raskt ført inn i filmuniversets grøsserlogikk. 
Bughuul er altså en variant av den sagnomsuste busemannen. 
Et av barnerommets slemmeste fantasifoster. 

Han kontakter disponerte barn, og overbeviser de om å drepe sin familie. 
Etter at de har drept familien sin, forsvinner ungene på mystisk vis, og blir en del av busemannens spøkelsesaktige barneskokk. 

Når et nytt barn flytter inn i et tidligere drapshus, så tar Bughuul og de slemme barna kontakt for å rekruttere nok en ung familiemorder. 

Den framgangsmåten gjentar seg da nyseparerte Courtney Collins (Shannyn Sossamon) og hennes to tvillingsønner Dylan (Robert Daniel Sloan) og Zach (Dartanian Sloan) flytter inn i et ødeliggende hus med knirkende gulv og mørke skap. 

Best på mordballadene 

Sinister 2 er på sitt beste i sekvensene hvor gamle familiedrap vises på lerretet. 
Bughuul-barna har nemlig en egen liten barnefilmklubb der de viser fram sine uhyrlige handlinger på en fiffig liten filmframviser i kjelleren. 

Dette er makabre sekvenser hvor mor, far og søsken møter en grusom død. 
Alt med en estetikk og kreativ brutalitet som er som snytt ut av en grotesk mordballade fra Nick Caves morbide tekstunivers. 

Her begraves folk levende i snø, rotter får fråtse på menneskekjøtt og noen heldige sumpalligatorer får krydret menyen med noen kjøttfylte pinjataer. 
Og som i Sinister, har også disse filmene titler som står i humoristisk kontrast til innholdet. 

Uvøren filming og drøy 8mm-estetikk skjuler mye av det mest groteske, men disse tilgjorte ""snuff-filmene"" er det nærmeste Sinister 2 kommer skrekk som river i mellomgulvet. 

Mellom to stoler 

Filmen viser også noen gode takter i jakten på myten om Bughuul. 
En smart professor har selvsagt noen utgamle bøker om den ekle busemannen, han har til og med noen arkivopptak fra et drap i Norge i 1973, og disse brukes effektivt til å gi det overnaturlige vesenet litt sårt tiltrengt kontekst. 

Dessverre støttes ikke dette opp av selve figuren Bughuul, som ikke brukes til noe annet enn å dukke opp foran kamera for å skremme med sitt blotte nærvær. 
Det blir for lettvint, og det reduserer Bughuul til å kun være et tidvis velplassert fugleskremsel. 

Heller ikke de onde barna blir brukt med god effekt. 
De henter sin kraft fra trusselen om Bughuul, og når han ikke evner å skremme, så blir det hele alt for snilt og forutsigbart. 

Og forutsigbarheten styrkes av musikkbruken. 
Den er irriterende lite kreativ og spenningsskapende. 
Her veksles det mellom intens støy når filmen roper bø, og aldeles fredlig lydlegging når det er meningen at publikum skal trekke pusten. 

Hvis du er glad i demon- og spøkelseshussjangeren, vil du finne glede i noen velplasserte skvettetriks. 
Og det er lett å like skuespillerprestasjonen til unge Robert Daniel Sloan, som spiller Dylan med godt grep om ung sårbarhet. 
Det er også glimtvis fornøyelig å følge James Ransone, som gjentar sin rolle som visesheriffen som jakter Bughuul. 

Men filmen klarer ikke å gripe meg. 
Den er altfor lettvint i sin behandling av figurene, noe som gjør at filmen ramler litt mellom to stoler. 

Det er en kunst å lage skrekkfilmer som lykkes med å kombinere skummelt med humør. 
Poltergeist fra 1982 er et eksempel på at det kan gå knallbra, Sinister 2 er et eksempel på at det også kan bli en ufokusert spagatøvelse. 

Hovedpersonene har ikke lunhet og sjarm nok til at filmen lykkes når den prøver å leke humoristisk med sjangerklisjeene. 

Samtidig fører de stadige forsøkene på lettbent humor og mellommenneskelig drama, til at Sinister 2 blir en skrekkfilm som aldri makter å skape en vedvarende skummel stemning. 
",0
"Stille hjerte
Varmt og fint om døden. 

Er det egoistisk å holde et sykt menneske i live, fordi man selv trenger mer tid sammen? 
Er det egoistisk å etterlate familien i sorg fordi du selv ikke orker å leve lenger med sykdommen? 

Slike spørsmål stiller den danske filmskaperen Bille August i sin nye film. 
Fasiten får du aldri, men Stille hjerte vil garantert få deg til å reflektere over livet, døden og det å bli gammel. 

En trykkoker med undertrykte følelser 

På et nydelig landsted i Danmark har Esther og Poul, spilt av Ghita Nørby og Morten Grunwald, samlet familien. 
Esther er uhelbredelig syk, og en skjebne fanget i sin egen kropp venter om kort tid. 

Nå vil hun ha én siste helg med sine to døtre og barnebarnet Jonathan før hun, med hjelp av mannen Poul som er lege, tar sitt eget liv. 

Alle i familien er innforstått med det som skal skje, men der den eldste datteren Heidi, spilt av Paprika Steen, støtter moren i sitt valg, mener den yngste datteren Sanne, spilt av Danica Curcic, at moren vil forlate livet for tidlig. 
Hun er ikke klar til å gi slipp på mamma. 

Familien prøver å gjøre denne siste helgen så fin som mulig for Esther, men det vakre herregårdshuset er som en trykkoker med undertrykte følelser, og snart bobler anger, tvil, sorg og desperasjon til overflaten. 

Holder seg på overflaten 

Skuespillerprestasjonene i Stille hjerte er gode. 
Paprika Steen og Danica Curcic er spesielt overbevisende som de to døtrene som er i ferd med å bli forlatt av moren sin. 

Kontrollert sorg, glede, sinne, frustrasjon og redsel – de er begge innom et bredt spekter av følelser i løpet av filmen og spiller hele tiden med imponerende troverdighet. 
Det er lett å relatere seg til den vanskelige situasjonen de befinner seg i, og hvorfor de reagerer slik de gjør. 

Dessverre får jeg aldri like godt tak på Esther. 
Ghita Nørby er fin som den beherskede, men likevel varme matriarken, men vi blir aldri skikkelig kjent med hvem hun er. 

Dette kan være et bevisst valg fra Bille August og manusforfatter Christian Torpe sin side. 
For, som yngstedatter Sanne påpeker, har hun ikke fått god nok tid til å bli kjent med hvem hennes mor virkelig er, hvilke drømmer hun hadde i livet, hva hun kunne lære av henne. 

Filmen kunne likevel dratt nytte av å gi oss et dypere innblikk i hvorfor Esther tar valgene hun tar. 

Sitter i kroppen en stund 

En gammel dame som vil ha mannens hjelp til å dø – det er umulig å ikke sammenligne Stille hjerte med Michael Hanekes Amour. 

Stemningen i Bille Augusts film er lettere enn Oscar-vinneren fra 2012, og slår ikke like hardt. 
I tillegg til å spille på frykten for å ikke kunne leve et fullverdig liv, spiller imidlertid August på en annen frykt som også er svært reell hos mange, nemlig frykten for å miste sine foreldre. 

Dermed blir også Stille hjerte en rørende opplevelse, som sitter i kroppen en stund etterpå. 
",1
"Idas dagbok
Rå, engasjerende og opplysende. 

FILMFESTIVALEN 
I HAUGESUND: 
En ung kvinnes kamp mot en psykisk lidelse følges med nærgående blikk i dokumentarfilmen Idas dagbok. 

Ida Storm (28) har filmet seg selv gjennom flere år med opp- og nedturer, der hun går inn og ut av psykiatrien. 

Dette materialet har regissør August B. Hanssen formet til en rå, engasjerende og opplysende film med et spennende formspråk som visualiserer Idas kamp på en forbilledlig måte. 

Hennes mot til å stå frem og utlevere seg selv er imponerende, og det samme er filmen. 

100% åpen og ærlig 

Ida har brukt videofunksjonen på lommekameraer til å spille inn dagbok til seg selv, helt uten filter. 
Dette var jo bare ment som dokumentasjon for henne selv på tidspunktet. 

Hun forteller derfor 100% åpent og ærlig om seg selv og hva hun sliter med, Borderline personlighetsforstyrrelse. 
Vi får ta del i de mørke tankene, de skumle visjonene, dopbruken og selvskadingen. 

Vi blir med henne gjennom jublende seire og kraftige tilbakefall, og blir godt kjent med ei flott jente som sliter psykisk. 

De private opptakene er oppsiktsvekkende godt fanget inn, selvsagt med varierende teknisk kvalitet, men har en rå nerve som gjør inntrykk. 

Regissør August B. Hanssen og fotograf Lars Erlend Tubaas Øymo har i tillegg skutt bilder og scener som bygger ut de originale opptakene. 

Dette utdyper situasjonene på en måte som jeg synes fungerer veldig godt. 
Forstyrrende montasjer visualiserer Idas angst virkningsfullt, dyktig klippet av Erik Andersson. 

Sterke emosjonelle svingninger 

Det var Ida selv som tok kontakt med IndieFilm i 2010 for å høre om opptakene kunne brukes til noe. 
Det skal vi være glade for, fordi dette er en viktig film. 

Den beskriver den harde kampen psykisk syke kjemper, og åpner et forholdsvis lukket tema for andre unge som sliter. 

Idas dagbok er ofte mørk og dyster, med sterke emosjonelle svingninger, men en nydelig avslutning symboliserer at håpet er der. 

(Etter visningene på filmfestivalen i Haugesund, skal filmen ut på en kinoturné i Norge. 
",1
"Straight Outta Compton
Velspilt og underholdende fra California-rappens oppvekst. 

I likhet med albumene til artistene som filmen portretterer, er Straight Outta Compton en film som er tettpakket med godt fortalte historier med røtter i virkeligheten. 

Det hele er lekkert mikset sammen med et fantastisk soundtrack, en gatevakker visuell stil og massevis av kul og poengtert dialog. 

Hovedlinjen er fortellingen om den banebrytende rapgruppa N.W.A. og deres reise fra Comptons gater til gullplater og påfølgende suksess. 

Men dette er også en film om oppvekstvilkårene i Compton på midten av 80-tallet, og hvordan politiet systematisk trakasserte svart ungdom i USA. 
Og det er en film som byr på noen nære og velspilte portrett av N.W.A.s tre største stjerner, Dr. Dre, Ice Cube og Eazy-E. 

Compton – kjempers fødeby 

Med drivende tempo og en effektiv fortellerstil bruker Straight Outta Compton sine første minutter på å etablere figurene og landskapet som la grunnlaget for rapsuksessen N.W.A. 

Her er det arrestasjoner, engstelige foreldre og paranoide småskurker i hver ei gate, og vi blir raskt kjent med Eazy-E, Dr. Dre og Ice Cube og deres bakgrunn og hverdagskamper. 

Det er kult å være med når bitene ramler på plass og bandet begynner å ta form. 
Her følger vi en klassisk ""mot alle odds""-historie, hvor det er god balanse mellom problemer og løsninger. 

Gruppas øvrige medlemmer er alle til stede underveis, men de blir avspist med adskillig mindre personfokus. 

Filmen er god på å blande N.W.A. sin suksesshistorie, med samfunnets holdning til gruppa spesielt og gangsta rap generelt. 
Her portretteres pressen som en moraliserende og lite forståelsesfull gruppe, og politiet er en stadig konfronterende og usympatisk tilstedeværelse. 

Los Angeles blåkledde kommer ikke pent fra det i denne historien. 
Et effektivt grep er også å la den infamøse Rodney King-saken, hvor den da 26 år gamle King ble banket av politiet og filmet på video, være med å prege hverdagen til artistene. 

Den maktmisbruken fra lovens lange arm resonnerer godt med filmens øvrige historie. 
Og ved å bruke flere kjente hendelser, deriblant opptøyene i Los Angeles i 1992, setter filmskaper Gray N.W.A.s historie inn i en større historisk sammenheng. 

Det er et grep som styrker filmens brodd både mot de holdningene og handlingene som var med å øke trykket i byer som Compton, og mot dem som i neste omgang kritiserte artistene for å bruke denne virkeligheten i sin kunst. 

En fengende historie 

N.W.A. sin historie er dramatisk og spennende. 
Her er det musikalske gleder, karismatiske personer, såpegode krangler, skumle typer og stor samfunnsrelevans. 
Det gjør Straigh Outta Comton til en film som fenger på flere plan, og fra første stund. 

Hvor sannferdig filmen er i sin behandling av hovedpersonenes faktiske liv og virke er vanskelig å si. 
Våre tre hovedpersoner framstår som genuint gode folk, uten store karakterbrister, og de har en imponerende evne til å håndtere konflikter på en smart og forståelsesfull måte. 
Her er kanskje virkeligheten tilrettelagt for å passe godt inn i Hollywoodmalen, og det er mulig det er utelatt noen vesentlige hendelser. 

Men som figurer i filmen, fungerer Dr. Dre, Ice Cube og Eazy-E veldig godt. 
Her er personlighetstrekkene deres dyrket for å tydelig få fram styrkene og konfliktene innad i bandet. 
Og F. Gary Gray har balansert turbulente deler av figurenes privatliv, med deres utvikling som artister på finstemt vis. 

Skuespillerne O'Shea Jackson Jr., Jason Mitchell og Corey Hawkins gjør utmerkede jobber med å portrettere gruppas frontgalleri. 
De leverer godt komponerte figurer det er lett å identifisere seg med, og den unge skuespillertrioen har ingen problemer med å fylle verbalkapasiteten og autoriteten som hører til rollene. 

Men jeg synes damene i disse herrenes liv får sørgelig lite å spille på i Straight Outta Compton. 
Det virker noe kunstig at mødre og kjærester stort sett reduseres til stereotyper, som for eksempel bekymret mor og ekskjæreste som stikker, når resten av figurgalleriet slipper den forenklede behandlingen. 

Kanskje med unntak av et par litt eldre plateselskap-typer, som også oppfører seg temmelig sterilt. 

I can make you legit. 
Jerry Heller, manager 

Straight Outta Compton lever selvsagt nydelig på lydsporet. 
Her får du låtene du forventer, pluss et par tidsriktige godbiter underveis. 

Det er også rikelig med detaljer som vil glede både filmfans og musikkfans. 
Snoop og 2 Pac dukker begge opp i studioet til Dr. Dre, og for dem som er glad i humørfylte metagrep, så får vi også se Ice Cube fikle med manuset til filmen Friday, som han gjorde sammen med nettopp regissør F. Gary Gray i 1995. 

Straight Outta Compton har ikke ordinær kinopremiere over hele landet, men vises i første omgang i Oslo, Bergen, Kristiansand, Stavanger, Trondheim, Tromsø og Fredrikstad i helgen 21.–22. august. 
Den vises også i Bodø den 23. august. 
",1
"Hitman:Agent 47 

Snacks for spillfans og actionentusiaster. 

Okey. 
La meg bare konstatere med en gang: hvis du ikke har noe forhold til spillene i Hitman-serien, vil du antageligvis ikke like Hitman: 
Agent 47. 

Med et visuelt uttrykk som er som hentet fra spillverdenen, og en rekke referanser som bare fansen vil plukke opp, har imidlertid filmen underholdningsverdi for deg som er fan av agent 47 og hans uovertruffene snikmorderferdigheter. 

Superintelligent agent 

Hitman: 
Agent 47 handler om et genetisk eksperiment. 
Menneskelig kloner er gjennom en årrekke blitt modifisert for å bli ultimate drapsmaskiner – og den beste av dem alle er klone nummer 47, et tall som er stemplet inn i barkoden i bakhodet hans. 

Agent 47 er smartere, sterkere, raskere og mer utholdende enn oss vanlige dødlige. 
På oppdrag fra en topphemmelig, verdensomspennende organisasjon, eliminerer snikmorderen målene sine effektivt. 

Når terrororganisasjonen the Syndicate prøver å få tak i DNA-koden hans for å skape en armé av drapsmaskiner, får Agent 47 i oppdrag å stoppe dem. 
Han oppsøker Katia som, uvitende om sine egne overmenneskelige egenskaper, sitter på nøkkelen til å styrte hele den onde organisasjonen. 

Snasne actionsekvenser 

Den omfattende historien er skrevet av Skip Woods, som også skrev manuset til den første Hitman-filmen fra 2007. 
Men egentlig er ikke historien så viktig, for Hitman: 
Agent 47 er omtrent bare en samling kule actionscener, sydd sammen av regissør Alekander Bach. 

Den tidligere reklamefilmskaperen gjør sin debut med denne filmen, og han har virkelig et øye for estetikk. 

Sammen med den islandske fotografen Óttar Guðnason, har han laga en actionfilm som er en visuell godbit, tungt forankret i spillenes visuelle stil. 
Problemet er at Bach serverer den ene stilige actionsekvensen etter den andre, men ikke klarer å sy dem godt nok sammen. 

Merkelig Tarantino-hyllest 

Et spesielt godt eksempel finner vi i filmens siste halvdel når Agent 47 og Katia må skyte seg forbi en rekke vakter i en skyskraper med marmorfliser på vegger og gulv. 

Scenen er har et stilisert uttrykk, med svarte dresser som slåss og rødt blod som spruter på det hvite. 
Det er visuelt godteri, men musikken som ligger under river meg ut av filmopplevelsen. 

Spaghetti-westernmusikk er nemlig underlaget for sekvensen, og referansen til Quentin Tarantinos filmer blir dermed åpenbar. 
Jeg forstår imidlertid ikke hvorfor regissør Bach gjør dette, når det bryter fullstendig med resten av filmen. 
Kanskje han ikke klarte å dy seg, men bare måtte legge inn en liten Tarantino-hyllest i sin første film? 

Det er uansett tydelig at referanser er noe Bach er glad i, for noen ganger blir også spillreferansene litt for påfallende, som når bildene på lerettet etterligner tidligere spillcovre, eller når Agent 47 påminner Katia om at «this isn't a game». 

Platte rollefigurer 

Agent 47 føler ikke frykt, han føler ikke stort i det hele tatt, så det er grenser for hvor dyp du kan gjøre rollefiguren. 
Rupert Friend (Homeland) vinner nok ingen Oscar for sin rolletolkning, men fungerer greit som mutt actionhelt med ville pistolferdigheter. 

Hanna Ware er tøff som beinhard heltinne, selv om rollefiguren hennes ikke henger på greip for fem flate øre. 
Katia har egenskaper som overhodet ikke virker troverdige, selv ikke i filmens ekstraordinære fiksjonsunivers. 

Filmen har også gode skuespillere som Zachary Quinto (Star Trek, Heores) og Ciarán Hinds (Game of Thrones, Harry Potter og dødstalismanene - del 2) på rollelisten, men det hjelper ikke når rollefigurene er så endimensjonale som et papirark. 

Hitman: 
Agent 47 er med andre ord ingen enestående actionfilm, men elsker du spillserien, kan den være verdt et kinobesøk. 
Historien har selvfølgelig avvik fra spillenes historie, men det er mye snasen action som kan funke med en god bøtte popkorn i fanget. 
",0
"Kvinnen i gull
Mangler den nødvendige nerven. 

En for så vidt interessant historie har blitt til et ujevnt drama i Simon Curtis-filmen Kvinnen i gull. 

Det er alltid en fornøyelse å se Helen Mirren på film, men her er alt rundt henne preget av litt for mye business-as-usual. 

Forsøkene på å sprite opp et tørt rettsalsdrama fra virkeligheten er for det meste skuldertrekkende likegyldige. 

Filmen er ren og pen, men mangler den nødvendige nerven for å heve seg over midtsjiktet. 

Stjålet av nazistene 

Maria Altmann (Helen Mirren) hyrer advokaten Randy Schoenberg (Ryan Reynolds) for å få tilbake flere malerier av Gustav Klimt, som hun mener rettmessig tilhører familien. 

Personen på det mest kjente av dem, Kvinnen i gull, er nemlig hennes tante Adele, og det ble stjålet av nazistene i Wien like før andre verdenskrig brøt ut. 

Nå vil Maria ha det tilbake, men østerrikske myndigheter vil ikke gi det fra seg uten kamp. 

Forholdet mellom den eldre damen og hennes advokat er filmens hovedfokus. 
Ryan Reynolds spiller Randy etter boka, men med en litt haltende figurutvikling. 

Filmen forsøker å fremstille det som om han oppdager sin jødiske identitet som ved et lynnedslag i filmen, men det fremstår ikke helt troverdig. 

Maria Altmanns kamp for rettferdighet er enklere å forstå. 
Manuset gjør en grei jobb med å fortelle maleriets historie, og motsetningene mellom Marias ønske om å få det tilbake og østerrikske myndigheters kamp for å beholde det de anser som en nasjonalskatt. 

Anonyme antagonister 

Historien trenger sårt noen sterke antagonister, men det blir litt kjedelig med anonyme østerrikske embetsmenn, selv om Justus von Dohnányi viser frem sitt usympatiske ytre. 

Kanskje ville/turte ikke Simon Curtis å bevege seg alt for langt unna realismen? 

Filmen er tross alt delvis innspilt i Wien, og i den sanne historien var det sannsynligvis lite ondskap involvert fra østerriksk hold, selv om historiens utgangspunkt var forårsaket av en ond ideologi. 

Kvinnen i gull er vakkert filmet, med solide skuespillere i alle roller. 
Så hvorfor blir ikke dette mer medrivende? 
Det koker ned til at historien mangler spenningstopper. 

Selv avgjørende øyeblikk er litt daffe, enten fordi utfallet er gitt, eller fordi de dramaturgiske grepene er forutsigbare. 

Hverken Helen Mirren eller Ryan Reynolds gjør skam på seg, men manuset kunne trengt høyere temperatur for å gjøre dette til mer enn middels severdig 
",0
"Dark Places
Hvorfor er Charlize Theron med på dette våset? 

Troverdigheten strekkes langt bortenfor bristepunktet i thrilleren Dark Places. 

Det er flere plotelementer underveis som det rett og slett er vanskelig å tro på, men når klimakset kommer, er det bare å slå ut med armene, himle med øynene og lure på hva filmskaperne har tenkt. 

Og hvorfor er Charlize Theron med på dette våset? 
Hun pleier å være flinkere til å velge sine filmer. 
Dark Places er en skikkelig skuffelse! 

Graver i familiedrap 

Libby Day (Charlize Theron) blir overtalt til å fortelle om drapene på sin mor og to søstre 28 år tidligere, som broren Ben tilsto. 

Det trigger trangen til å grave dypere i fortiden, og hun oppsøker broren (Corey Stoll) i fengsel. 

Libby oppdager ting som hun ikke har visst, eller var for ung til å forstå den gangen, og begynner å mistenke at drapene har mer ved seg enn antatt. 

De bange anelsene dukker opp allerede i innledningen, når pengeløse Libby blir overtalt til å dele sine minner med Kill Club, en merkelig samling av mordinteresserte, som filmen bruker en del tid på å introdusere oss for. 

Det er bortkastet, for så snart Libby har fått forklart opplegget, ser vi ikke mer til klubben, kun kontaktpersonen Lyle (Nicholas Hoult). 

Det er bare en av flere unødvendigheter i filmen, som tar vekk oppmerksomheten som burde vært viet essensen av historien. 

Famlende og kjedelig 

Det mest oppsiktsvekkende med Dark Places, er at Charlize Theron gjenforenes med Nicholas Hoult, som hun spilte mot i Mad Max: Fury Road. 

Resten er ikke så oppsiktsvekkende. 
Historien hopper frem og tilbake i tid, uten at man mister sporet, men begivenhetene er bare ikke spesielt spennende eller interessante. 

Alt er filmet veldig streit, uten poesi eller virtuositet. 
Ingen sjanser blir tatt, og det kan kanskje være et illevarslende tegn at hele 32 produsenter har vært med på denne produksjonen. 

Jeg skal ikke avsløre hvordan historien utvikler seg, men må innvende at det etter hvert blir så dumt at jeg hverken tror på handlingene, eller figurenes motivasjoner. 

Den eneste forklaringen må være at samtlige er stokk dumme, men de blir ikke spilt slik av hverken Charlize Theron, Corey Stoll, Christina Hendricks, Cloë Grace Moretz eller Tye Sheridan. 

Da er det kanskje manusforfatter og regissør Gilles Paquet-Brenner som har feilet i adapsjonen av Gillian Flynns roman. 

Det som sikkert var ment å bli en sjokkerende og emosjonell thriller har blitt en famlende og kjedelig C-film med B-film-ambisjoner. 
",0
"Jeg er Ingrid
En vakker hjemmevideohyllest som kommer uvanlig tett på. 

Jeg er Ingrid sin store styrke er at den lykkes i å dyrke sine to sterkeste ingredienser. 
Ingrid Bergmans egne ord, og et rikt utvalg av hjemmevideoer som strekker seg helt tilbake til Ingrids oppvekst. 

Bergman har ikke bare levd et liv foran filmskapernes kamera. 
Helt siden hennes far plasserte henne foran kameralinsen som barn, for snart 100 år siden, har skuespillerinnen latt seg selv og sin familie leve med kameraet som nær følgesvenn. 

Det har resultert i at vi her får følge et helt unik og personlig samtidsbilde av filmstjernens fascinerende og begivenhetsrike liv. 

Backstage fra Hollywoods gullalder 

Gjennom Ingrid Bergmans omfattende skriving av dagbøker og brev, får vi en helt spesiell tilgang til hennes oppvekst og karriere. 

Vi følger en ung jente, som etter å ha mistet sin nærmeste familie til sykdom, ser mot USA og skuespillerdrømmen i ung alder. 
Den oppnår Bergman tidlig, og hun balanserer filmsuksess og kunstneriske ambisjoner side om side med flere stormfulle forelskelser og ekteskap. 

Bergmans egne tekster settes sammen med noen aldeles nydelige, og svært tidlige, hjemmefilmopptak og arkivklipp fra filmer og filmaviser. 

Her lar regissør Stig Björkman klipp fra byggingen av familiens svømmebasseng få like mye plass som Oscarutdeling, skandaleoppslag i pressen og Bergmans ikoniske scener fra klassikeren Casablanca. 
Det er personen og ikke sensasjonene som skal fram. 

Etter hvert får også nærmeste familie komme til ordet gjennom ferske intervju. 
Først hennes eldste datter Pia, fra Bergmans første ekteskap, og etter hvert også hennes tre barn fra ekteskapet med Roberto Rossellini, deriblant skuespillerinne Isabella Rossellini. 

Familien forteller ærlig om både gode og tyngre stunder. 
Filmen vier plass til Bergmanns intense kjærlighet til skuespilleryrke og karrieren, og hennes viljestyrke når det kom til å gjøre omfattende endringer i livet. 
En livsstil som førte med seg flere modige valg, men som også hadde stor påvirkning på hennes nærmeste familie. 

Forbausende lite filmhistorie 

Den utstrakte bruken av gamle hjemmevideoopptak har smittet over på filmens visuelle stil generelt. 
Her krydres historien blant annet med mellomtekstplakater med Bergmann-sitat presentert med ""ferdigslitte"" filmfilter. 

Ingrid Bergman var ingen stumfilmstjerne, og det var ingen av disse mellomtekstplakatene som hadde noe å si som ikke kunne blitt sagt andre steder. 
Bergmans livsvisdom kommer bedre fram gjennom intervjuer og arkivklipp enn i denne litt kleine ""ord for dagen""-måten å presentere på. 

Datteren Isabella Rossellini forteller i filmen at hun hadde forventet mer innsikt i Hollywood da hun satte seg ned med brevene som var sendt mellom hennes mor og flere av hennes tidligere venner og kollegaer i filmbyen. 
I stedet skrev disse sentrale filmfolkene stort sett bare om sine barn. 

Jeg kjenner på den samme forbauselsen over hvor lite filmhistorie det er i historien om Ingrid Bergman. 

Casablanca vies noen scener og litt omtale. 
Det samme gjør flere av Bergmans mest kjente roller. 
Men det gis lite innsikt i disse filmenes kvaliteter og historiske betydning. 

Men selv om mange filminteresserte nok vil savne at noen sier noe om viktigheten av Ingrid Bergmans filmer og prestasjoner, så behøver ikke Jeg er Ingrid det elementet. 

Filmen trenger heller ikke andre tradisjonelle biografigrep, som typisk ville vært en bråte skuespillerkollegaer og regissører som snakker om hvor fantastisk Bergman var, og kanskje noen fra sladrepressen som snakker om hvor stor Hollywoodskandale det var da Bergman forlot sin første ektemann. 

Regissør Stig Björkman vil male sitt portrett tett på og enkelt i formen. 
Det gir et uvanlig nært bilde, hvor Ingrid Bergman selv i stor grad blir forteller, og Björkman blir mest synlig i sømmene. 

Det at råstoffet får styre formen i så stor grad, gjør at filmen noen ganger blir litt gjentagende og monoton i stilen. 
Men det er lett å tilgi når resultatet blir en dokumentarfilm som gir oss en enestående innsikt i det levde livet til en av Skandinavias aller største filmpersonligheter. 
",1
"We Are Your Friends
Det blir overraskende underholdende når Zac Efron tar frem DJ-headsettet. 

Pulserende musikk, fargerik dop, svette kropper – We Are Your Friends, som har tatt navnet fra Justice vs Simians store hit, vil være et innblikk i miljøet rundt elektronisk dance i Hollywood. 

Regissør og mnusforfatter Max Joseph har nok ikke klart å lage en film som det virkelige klubbmiljøet vil hylle, men med Zac Efron i spissen har We Are Your Friends likevel blitt en svært underholdende affære. 

Drømmen om Hollywood 

Efron spiller Cole, en ung 
DJ med et talent for å få folk til å danse. 
Han drømmer om å slå gjennom og reise verden rundt med musikken sin – én god låt er alt han trenger. 

Men Cole og vennegjengen hans bor i San Fernando Valley, og selv om det ikke er langt unna Hollywoods celebre strøk, kunne det like godt ha vært en halv jordklode unna for folk som prøver å finne veien til rikdom og berømmelse. 
De må komme seg ut av «the Valley». 

Når den alkoholiserte og desillusjonerte DJ-veteranen James, spilt av Wes Bentley (The Hunger Games, ), tar ham under sine vinger, får Cole endelig muligheten han trenger for å slå gjennom. 
Det er bare ett problem – han forelsker seg selvfølgelig i James sin unge, supersexye og smarte kjæreste Sophie, spilt av Emily Ratajkowski (Gone Girl). 

En klisjé fra ende til annen 

We Are Your Friends er forutsigbar fra start til slutt. 
Du vet ikke bare hvordan det går til sist, men også hvordan veien mot slutten blir. 

Her er det ingen overralskelser, ikke i utfordringene Cole og kompisene hans møter på underveis, ikke i filmens vendepunkt, selv ikke det lille klippet som kommer halvveis i rulleteksten etter at filmen er ferdig, byr på noe uforutsett. 

Handlingen er en eneste stor klisjé, og med en oppskrift som er så kjedelig kunne filmen fort ha blitt det samme, men det pumpende lydsporet drar meg med videre (nordmenn vil legge merke til Kygos remix av Seinabo Seys «Younger») og gjør at jeg likevel koser meg med filmen. 

Zac Efron har en tilstedeværelse på lerretet mange skuespillere bare kan drømme om. 
Han har en udiskutabel sjarm som gjør ham, og dermed Cole, umulig å mislike. 
Dynamikken med de andre skuespillerne er god, både når det gjelder gutta fra the Valley, og rikingene i Hollywood. 

Wes Bentley er fin i rollen som Coles mentor, og Emily Ratajkowskis fungerer også greit som mystisk fristerinne, men Ratajkowskis rollefigur er dessverre for endimensjonal til å gjøre henne virkelig interessant. 

Best når det handler om musikken 

We Are Your Friends er best når den legger Cole og vennenes kamp for berømmelse til side, og bare fokuserer på musikken. 

Scenen der Cole forklarer hvordan han bygger opp musikken for å trekke folk til dansegulvet, er for eksempel strålende underholdning. 
En annen scene, der litt for mye englestøv gjør at Cole ser malerine på veggene komme til live, mikser også musikken inn på en svært underholdende måte. 

For en som pleide å høre på Pete Tongs radiostrøm på Winamp i ungdomstida, blir filmens finale også en fantastisk oppvisning i dansbar elektronisk musikk. 
Dette er på ingen måte elektronisk dance på sitt beste, men We Are Your Friends føltes likevel som en god oppvarming til en heftig kveld på klubben. 
",0
"En natt i Berlin
Et vågestykke av de sjeldne! 

En natt i Berlin er et enestående vågestykke av de sjeldne. 
En absurd idé gir full uttelling. 
Hele filmen er nemlig innspilt i én tagning på to timer og tjue minutter. 

Av og til overskygges historien av spørsmål om hvordan har de fått til dette. 
Man blir sittende og måpe i beundring av hvordan kameraet holder fokus og henger med mens figurene stadig forflytter seg gjennom byen, opp og ned trapper, inn og ut av biler. 

Det må ha vært en logistikkutfordring av en annen verden, men resultatet er imponerende, spennende og medrivende. 

Tar en dramatisk vending 

Victoria (Laia Costa) blir kjent med en kompisgjeng på fire i det hun forlater en nattklubb i Berlin. 

Vi blir med på deres feststemte ferd gjennom nabolaget, der Victoria får et spesielt godt øye til Sonne (Frederick Lau). 

Men det skal vise seg at kameratene kanskje ikke har det reneste melet i posen, og snart tar natta en dramatisk vending. 
Og mer trenger du strengt tatt ikke vite om historien. 

At alt er filmet i én tagning gjør dette til en helt spesiell opplevelse. 
Det er umulig å si hvordan filmen ville vært som en rekke redigerte scener. 

Men som én sammenhengende sekvens blir man sugd mer inn i handlingen. 
Atmosfæren virker mer realistisk. 
Vi kommer nærmere figurene. 

Det finnes flere strekk som nok ville ha vært strammet inn i en normal film, derav den forholdsvis lange spilletiden, men intensiteten holdes godt ved like i filmens siste del, og det blir aldri kjedelig. 

Norsk fotograf briljerer 

En natt i Berlin ble innspilt tre ganger. 
Tanken var å redigere den som en vanlig film om det ikke fungerte, men den tredje tagningen var en suksess. 

Den norske fotografen Sturla Brandt Grøvlen har mye av æren, og vant en Sølvbjørn i Berlin for jobben. 
Gjennom hele tagningen er han våkent med, og jeg registrerte ikke et eneste øyeblikk der kameraet ikke hang med eller mistet fokus på figurene. 

Den modige regissøren Sebastian Schipper må ha vært fornøyd med valget av fotograf til sitt eget galskapsprosjekt. 
Schipper og staben har løst flere nærmest umulige logistiske utfordringer for å fortelle en sammenhengende historie. 

Skal det helles litt malurt i begeret, kan man nok spørre seg om Victorias valg ca midtveis i filmen er særlig troverdig. 
Er hun virkelig villig til å risikere så mye for noen hun har kjent i en time? 

Men filmens briljante fortellerteknikk og skuespillernes intense rolletolkninger feier all tvil til side. 

En natt i Berlin er en berusende filmopplevelse. 
Definitivt modig og annerledes. 
Slike filmer trenger vi 
",1
"The Man From U.N.C.L.E.
Stilisert spionaction med retrofølelse. 

The Man From U.N.C.L.E. er basert på en tv-serie fra 1960-tallet som få nordmenn har sett. 
Men regissør Guy Ritchie introduserer oss for et miljø som virker velkjent. 

Her får vi stilisert action fra en fasjonabel spionverden med mye penger, nydelige mennesker og en fargesprakende glansbildeversjon av 1960-tallet med sterk retrofølelse. 

Dette kan knapt kalles nyskapende, historien er tynn og figurene i filmen drukner litt i det overdådige formspråket, men The Man From U.N.C.L.E. har en underholdningsverdi som ikke kan fornektes. 

Truer atombalansen 

CIA-agenten Napoleon Solo (Henry Cavill) må motvillig samarbeide med KGB-agenten Illya Kuryakin (Armie Hammer) når en hemmelig forbryterorganisasjon truer atombalansen mellom USA og Sovjetunionen. 

De må finne en vitenskapsmann som er sentral i plottet, og forsøker å spore ham opp gjennom datteren Gaby (Alicia Vikander). 

Dette blir starten på et farlig oppdrag gjennom Europas mer fasjonable hjørner, der alle tre har hver sin skjulte agenda. 

Denne stadige tautrekkinga mellom de tre hovedfigurene gjør historien morsom og uforutsigbar. 

Alicia Vikanders karriere er i en eksplosiv fase, og hun gjør kanskje sin tøffeste, og filmens beste, rolle som gatesmarte Gaby. 

Både Cavill og Hammer er store, kjekke karer, og spiller med den rette miksen av skjemt og alvor, selv om det skal sies at begge er en smule glatte og anonyme. 

Men trekløveret fungerer godt i en florlett actionfilm som dette er. 

Tydelige Bond-paralleller 

Regissør Guy Ritchie har liksom ikke greid å matche sine to første knallfilmer, Lock, Stock & Two Smoking Barrels og Snatch. 

Det gjør han heller ikke nå, men The Man From U.N.C.L.E. er like underholdende og stilsikker som de to Sherlock Holmes-filmene han har gjort med Robert Downey Jr. og Jude Law. 

De uunngåelige James Bond-parallellene er tydelig flagget i filmens morsomme skildring av farlige spioner i kald krig. 

60-talls-estetikken blir glorifisert litt på samme måte som i Austin Powers-filmene. 
Men de halsbrekkende actionscenene er definitivt av 2000-talls tapning. 

Den største svakheten ved The Man From U.N.C.L.E. er en litt kjedelig historie som føles underordnet filmens visuelle lekkerheter. 

Man bryr seg lite om forbryterne og deres atomplott. 
Men Guy Ritchie ror det hele i land med oppfinnsom action, stilig formspråk og et akseptabelt trekløver i sentrum. 

Om det blir en serie filmer av dette, er jeg derimot litt usikker på 
",1
"Karsten og Petra på safari
Det meste er fremdeles fargerikt og ufarlig. 

Den siste Karsten og Petra-filmen med Nora Amundsen og Elias Søvold-Simonsen i hovedrollene, er helt på høyde med de tre forrige filmene i serien! 

De fronter et fremdeles sjarmerende persongalleri, mens historien har et akkurat passe høyt spenningsnivå for de aller minste barna. 

Nyskapning har nok ikke stått i fokus denne gangen heller, men det er trolig ikke et poeng for produsentene i Cinenord. 

Norsk barnefilms nestor, Arne Lindtner Næss, har igjen regissert en trygg og god film som treffer der det gjelder. 

Oppdager fanget løve 

Karsten (Elias Søvold-Simonsen) og Petra (Nora Amundsen) drar til Afrika sammen med Petras mor (Janne Formoe) og bestefar (Ivar Nørve) for å besøke morens venninne Ann (Teres Mungai) og hennes datter Tiri (Ine Aakre) på dyreklinikken Camp Eden. 

I omgivelsene oppdager de en ulovlig fanget babyløve, og bestemmer seg for å finne løvemoren så de kan gjenforenes. 

Filmens mange utendørsscener er innspilt på location i Sør-Afrika med flere ekte dyr, som for eksempel struts, giraff, elefant og løve, samt lekedukkene Løveungen og Frøken Kanin, så klart. 

Dette er spennende omgivelser for de små heltene, og en velkommen avveksling fra de tidligere filmene, som ble innspilt i Ungarn og Norge. 

Omgivelsene er fint fanget inn av debutanten Trevor A. Browns kameralinse, mens Håkan Lammetuns omsluttende lydbilde effektivt plasserer oss midt ute i Afrikas dyreliv. 

Barna i forgrunnen 

Det er fremdeles slik at det er barna i filmen som er i fokus, mens de voksne med vilje holdes litt i bakgrunnen, og kommer frem bare når de må. 

Det fungerer fint, fordi både Nora Amundsen og Elias Søvold-Simonsen er flinkere enn noen gang i sine bærende roller. 
Det er nesten synd, men også forståelig, at de nå må byttes ut på grunn av fremskreden alder. 

Ine Aakre er et friskt pust som Tiri, mens Janne Formoes datter Felicia spiller filmens slemme jente, som kanskje ikke er så slem likevel. 

Det meste er fremdeles fargerikt og ufarlig i Karsten og Petra-universet. 

Dette er en sånn type filmer som barn raskt vokser ut av, men er man rundt 5 år, er dette et sikkerstikk, også for foreldre som er ute etter en trygg underholdning for avkommet. 

Karsten og Petra på safari er en fin barnefilm med litt av alt det som de minste liker å se på kino 
",1
"The Gift
Har en gjennomgående ubehagelig følelse. 

Joel Edgerton har skaffet seg et navn som skuespiller i filmer som The Thing (2011), Den store Gatsby og Exodus: Gods And Kings. 

Etter å ha regissert to kortfilmer, debuterer han nå som spillefilmregissør med The Gift, en fin, liten thriller, der han også spiller en av hovedrollene. 

Men den største overraskelsen er Jason Bateman, komikeren fra Arrested Development og Horrible Bosses, som her spiller en dønn seriøs hovedrolle med lettere usympatiske trekk. 

The Gift har en gjennomgående ubehagelig følelse, der dynamikken mellom hovedfigurene svinger kraftig fra vennlig til fiendtlig. 

Møter gammel bekjent 

Ekteparet Simon (Jason Bateman) og Robyn (Rebecca Hall) flytter til Los Angeles. 
Der møter de Gordo (Joel Edgerton), en gammel skolekamerat av Simon. 

De inviterer ham på middag hjemme hos seg selv, men etter det begynner Simon å dukke opp litt for ofte, gjerne med gaver. 

Situasjonen blir etter hvert beklemt og ubehagelig for Simon og Robyn, og snart kommer det frem ting fra fortiden som skaper stor bekymring. 

De beste scenene i filmen, er der ubehaget i situasjonene er til å ta og føle på. 
Det er lett å forstå hvorfor paret blir skeptiske til Gordo, som fremstår som litt rar. 

Men han er også hyggelig og imøtekommende, og er innenfor grensa for der det er sosialt akseptabelt å reagere. 

Vi skjønner skvisen Simon og Robyn er i. 
De vil nødig såre Gordo, samtidig som varsellampene blinker om at alt kanskje ikke er som det skal. 

Her beveger filmen seg i et område som mange kanskje kan kjenne seg igjen. 
Har vi ikke alle ført en påtrengt hyggelig samtale med en merkelig person som man ikke har hjerte til å avfeie? 

Interessante overraskelser 

Jason Bateman og Rebecca Hall gjør fine figurer som Simon og Robyn, som gis en troverdig forhistorie gjennom små hint. 

Senere utviklinger i filmen gjør at det kan stilles spørsmål ved hvor godt de egentlig kjenner hverandre. 
Men historiens gang byr på interessante overraskelser, noen av dem forutsigbare, andre ikke. 

Joel Edgerton er både skuespiller, regissør, manusforfatter og produsent, og viser god teft med The Gift. 
Dette er en tett thriller der ubehaget er sterkere enn den rene skrekken 
",1
"Wendyeffekten
Morsomt, men tamt om politi og røvere på Bøler. 

Wendyeffekten sikter seg inn på å være en lettbent underholdningsfilm, og gjør mye riktig med humor og estetikk. 
Her lekes det med tidskoloritter og stereotypier, og det serveres noen aldeles herlige situsjonskomikkperler! 

Historien har en kul setting på, for anledningen helkriminelle, Bøler i Oslo, men her mangler spenningstoppene, drivet og karakterene til å gjøre Wendyeffekten til en film som virkelig svinger. 

Og så er det trist at filmen ikke stoler fullt ut på sine egne styrker. 
Den har et par herlig komponerte situasjoner, som dessverre rotes til med for mye småvitser og prat. 

Bølers langstrakte skyggeside 

På Bøler i Oslo er den svarte økonomien viktigere enn den som føres opp i selvangivelsen. 
Enten det er penger fra poker, prostitusjon eller bingo – alle sedlene flyter innom den lokale ""mafiaen"" og havner i en gedigen safe. 

En safe som kun kan åpnes med fingeravtrykket til mafiaens bankier (Nils Jørgen Kaalstad). 
Men han begynner å gå lei livet på Bøler, og drømmer om å ta med seg sin elskede luksusprostituerte Wendy (Linn Skåber) til et liv i palmesus og dus. 

Så da bankieren setter i gang en plan for å tyste på Bølers kriminelle element, til økokrim-agenten Sven Krøvel (Morten Ramm), mister mafiaen sin ""safenøkkel"" og det velsmurte kriminelle Bølersystemet tvinges ut i panikk. 

Bøler er Oslos Kypros Krøvel. 
Sylfest 

Låner veldig mye 

Wendyeffekten er litt av mye. 
Her lempes sjangerparodier, situasjonskomikk, hommager, sketsjer og stereotypihumor oppi gryta samtidig. 

Tidvis er det kult og stilsikkert, med nikk til gangsterkomedier type Lock, Stock and Two Smoking Barrels (1998). 
I neste omgang er det lettvint og opplagt buddycop-humor med smak av halvgod Hollywood. 

Ole Endresen låner fra mange, og han er en god nok regissør til å beherske både elementene og blandingen. 
Men selv om han snakker de ulike filmspråkene, så er de ikke hans egne. 
Egenarten vises kun glimtvis, og jeg skulle ønske Endresen kom tydeligere fram som filmskaper mellom alle lagene av referanser. 

Noen av scenene hvor filmens egenart best skinner gjennom, er de som setter opp drabantbyen Bøler. 

Her serveres flotte kamerautsnitt, nydelige motiv og Endresen drar på inspirasjon fra skandinaviske mestere som Roy Anderson og Aki Kaurismäki når han maler Bøler med en lavmælt underfundighet. 
Men også her smøres det på med vitser og prat, og dermed vannes flere av filmens flotteste sekvenser ut. 

Best på birollene 

Jeg savner en bærende rollefigur i Wendyeffekten. 
Linn Skåber gjør en sjarmerende og tidvis morsom figur som Wendy, men karakteren klarer aldri å gjøre filmen til sin egen. 
Til det ser vi ikke nok sider ved den luksusprostituerte til at vi investerer noe særlig med følelser i hennes framtid. 

Det samme gjelder Morten Ramms rollefigur Svenn Krøvel. 
Han er god på komikken, men blir ikke en figur vi bryr oss om. 

Da har Ole Endresen mye bedre grep om birollene. 
Både Christian Skolmen, Jon Øigarden og Kristofer Hivju gjør tydelige typer, og suppleres av et herlig arsenal av småroller. 

Bjarte Tjøstheim kanaliserer sin indre Terry Gilliam og leverer en scene som ikke står tilbake for Monty Pythons kroppslige komikk (stikkord Whizzo Chocolates). 

Atle Antonsen får æren av å levere filmens morsomste monolog i sin hverdagslige betraktning rundt sidesprangets moralske kvaler. 

Slike knallgode øyeblikk gjør at Wendyeffekten treffer helt greit som underholdning for oss som setter pris på løs snipp og kjapp replikk. 

Men en lite spennende historie, og en lite spennende Wendy gjør at wattmeteret aldri når de store høyder. 
",0
"Der vindane møtes
Et stilsikkert, formfullendt og gripende mesterverk! 

Den estiske filmen 
Der vindane møtes er intet mindre enn et stilsikkert, formfullendt og gripende mesterverk! 

Dette er et helt spesielt krigsdrama, fortalt med et modig og innovativt filmspråk i gnistrende sort/hvitt-bilder, der hvert tablå er et kunstverk med sjel og dybde. 

Man skulle tro at en 70 år gammel mester sto bak, men regissør Marrti Helde var bare 27 under innspillingen, og dette er utrolig nok hans spillefilmdebut. 

Kanskje skyldes det ungdommelig overmot, eller så har vi å gjøre med et ekstremt talent med en imponerende historisk og menneskelig innsikt. 

Der vindane møtes er en poetisk praktfilm som anbefales på det varmeste! 

Deporteres til Sibir 

Dette er historien om Erna (Laura Peterson), en av de mange tusen estlenderne som Stalin deporterte under andre verdenskrig. 

Vi følger hennes reise til tvangsarbeid og vanskelig hverdag i Sibir, gjennom dype tragedier og flyktige lyspunkter. 

Hennes fortellerstemme leser sine vekselsvis kjærlige, fortvilte og resignerte brev til mannen Heldur (Tarmo Song), der hun deler sine tanker og drømmer om en gang å gjenforenes med ham, selv om hun ikke kjenner hans skjebne. 

Det er måten historien fortelles på som gjør denne filmen helt spesiell. 
Etter en innledning, der Ernas lykkelige familieliv i Estland blir skildret, endres filmens karakter radikalt når hun og datteren blir skilt fra Heldur og satt på et tog for deportasjon. 

Akkurat som livet deres stopper opp, fryser også bildene. 
Kameraet sveiper gjennom velkomponerte tablåer, der trær svaier, hår flagrer og øyne blunker, men alle mennesker er frosset i sine positurer. 

Det gir en helt spesiell effekt, som om historien fortelles gjennom gamle sort/hvitt-bilder som er levende, bare ikke. 

Et sensasjonelt uttrykk 

Kamerakjøringene er utsøkte, med gjennomtenkte billedutsnitt, nydelige panoreringer og virkningsfulle miljøskildringer. 

Situasjonene endrer seg også av og til midt i en tagning. 
Figurer har inntatt nye positurer når kameraet finner tilbake til dem. 

Over det hele skildrer Erna sine opplevelser med en poetisk fortellerstemme som uttrykker følelsene hun har. 

Denne fortellerteknikken er vågal, men fungerer uovertruffent for å beskrive hennes håpløse deportasjon og den fortvilte kampen for tilværelsen i et ugjestmildt miljø. 

Der vindane møtes er popkorn-filmens rake motsetning, men fortjener et stort publikum. 
Handlingen har paralleller til flere aktuelle problemstillinger. 

Det handler om russisk aggresjon mot et lite naboland. 
Det handler om mennesker som tvinges til forflytning over kontinenter. 
Det handler om drømmen om et bedre liv. 

Med Der vindane møtes har Marrti Helde prestert en fantastisk film med et sensasjonelt uttrykk som jeg tør vedde på ikke ligner noe du har sett på kino før 
",1
"Everest
Nervepirrende drama med svimlende klatring. 

Ta med deg tjukk genser når du skal se Everest på kino, for denne filmen gjør deg iskald og guffen! 

Islandske Baltasar Kormákur har regissert et nervepirrende drama basert på en virkelig hendelse fra 1996. 

Noen av de mellommenneskelige relasjonene i filmen blir litt bleikt og skjematisk skildret, men alle svimlende scener fra fjellet gjør det åpenbart hvorfor Everest er farlig å bestige. 

Filmen er svært spennende, uten at dramatikken overdrives. 
Realismen forsterker faktisk figurenes skjebner. 

Misforståelser og feilvurderinger 

Rob Hall (Jason Clarke) driver selskapet Adventure Consultants, som guider mindre erfarne klatrere på Mount Everest. 

I mai 1996 skal han ta en ny gruppe til topps, blant andre Beck (Josh Brolin) og Doug (John Hawkes). 

Et rekordstort antall klatrelag på base campen fører til et samarbeid med guiden Scott Fischer (Jake Gyllenhaal) og laget hans. 

Men på vei til topps oppstår det flere uavhengige problemer, misforståelser og feilvurderinger som sammen kan vise seg å være skjebnesvangre. 

Mens andre klatrefilmer gjerne tyr til komplisert og halsbrekkende action i fjellveggen, virker det som om Everest har en mer realistisk tilnærming til hvordan klatringen skildres. 

Fjellet må bestiges rolig og varsomt, steg for steg, ikke med akrobatikk. 
Filmen får godt frem hvilke utfordringer klatrerne har med både kulde og oksygenmangel. 

Når noen får problemer, går farten ned, ikke opp. 
Likevel blir filmen spennende nok når noen av figurene vi har blitt kjent med blir satt i faretruende situasjoner. 

Veritabelt stjernelag 

Baltasar Kormákur har med seg et veritabelt stjernelag i filmen. 
Foruten nevnte Clarke, Brolin, Hawkes og Gyllenhaal, møter vi også kjente fjes som Emily Watson, Michael Kelly, Keira Knightley, Sam Worthington og Robin Wright. 

Noen av dem må ta til takke med mindre roller som for det meste skal reagere på det som til en hver tid skjer med klatrerne. 
Men det kommer godt med å ha lett gjenkjennbare skuespillere i en historie med et så stort persongalleri. 

Den største stjerna er Mount Everest selv, mektig og majestetisk filmet og innhyllet i visuelle væreffekter og tordnende lyder som effektivt viser fjellets lunefullhet. 

Jeg tror selv hardbarkede klatrere vil gi tommel opp for Everest, som makter å skape et sterkt drama av den virkelige historien. 

Noe er nødt til å være oppdiktet, andre elementer er nok dramatiserte, men jeg føler meg virkelig hensatt til Mount Everest. 

Der er det kaldt, ugjestmildt, fryktinngytende - og vakkert. 
Filmen får oss til en viss grad til å forstå hvorfor klatrere dras mot det. 

Som klatrelegenden George Mallory sa, og siteres på i filmen, da han ble spurt om hvorfor han ville bestige Everest: 
– Fordi det er der! 
",1
"Maze Runner:Ildprøven 

Severdig oppfølger som pusher 12-års grensa. 

The Maze Runner var en spennende og interessant fantasifilm om ungdommer fanget i en mystisk labyrint. 
Oppfølgeren Ildprøven utspilles under helt forskjellige omstendigheter. 

Akkurat som i The Hunger Games beveger figurene seg utenfor en begrenset arena og ut i ukjent terreng. 

Enkelte elementer av historien er forvirrende og diffuse, men de mange actionscenene har høy tenning og intens spenning. 

Derfor er dette en absolutt severdig oppfølger som er fullt på høyde med eneren! 

På flukt igjen 

Tommy (Dylan O’Brien) og fem venner er befridd fra labyrinten. 
Tror de. 
Snart må de igjen ut på flukt gjennom et post-apokalyptisk ragnarok av en by, på vei mot en motstandsbevegelse de har hørt skal befinne seg i fjellene langt borte. 

Men de har standhaftige Jansen (Aiden Gillen fra Game Of Thrones) i hælene, samtidig som de må bekjempe zombielignende mennesker, smittet av et virus som de selv skal være immune mot. 

De møter også kjeltringen Jorge (Giancarlo Esposito) som bestemmer seg for å hjelpe Tommy og co til å komme seg dit de vil. 

Filmen er full av gode spenningssekvenser gjennom falleferdige bygninger og mørke tunneler, der man får god anledning til å la seg skremme og frastøte. 

Ildprøven har aldersgrense 12 år, men pusher grensene med blodige zombier, mye skyting og generelle angstfremkallende omstendigheter. 

Her har regissør Wes Ball hevet actionfilmingen sin et par hakk fra eneren, og gir oss flere skumle sekvenser som får hjertepumpa til å slå hardere. 

Problem med historien 

Men så glipper det. 
En umulig geografisk overgang ødelegger moroa, og får det til å virke som om en stor bit av filmen er borte. 

Finalen bleikner kraftig mot filmens første time, og historiens utvikling vekker spørsmål ved hvor smart den egentlig er, eller om hele reisverket ramler sammen om man pirker i det. 

Det onde selskapet WCKD (uttales «wicked») står sentralt her, og hovedproblemet er hvorfor de går til alle disse anstrengelsene, når det åpenbart finnes langt enklere måter å gjøre det de tilsynelatende forsøker å gjøre. 

Maze Runner: 
Ildprøven er likevel en sprek, underholdende og skremmende fantasifilm myntet på tenåringer, med Dylan O’Brien som velfungerende og sympatisk actionhelt i rollen som Tommy. 

Aiden Gillen fungerer godt med den samme sleipe og svikefulle fremtoningen vi kjenner fra Game Of Thrones. 

Og så er det morsomt å se Jorge bli spilt av Giancarlo Esposito, kjent som Gustavo Fring, innehaveren av Los Pollos Hermanos, i Breaking Bad. 
I Ildprøven kaller han nemlig Tommy konsekvent «hermano», spansk for «bror». 

Det er mulig at 12-åringer ikke tar akkurat den referansen, men Maze Runner: 
Ildprøven vil de uansett ha stor glede av. 
Og den allerede planlagte treeren tegner til å bli et skikkelig oppgjør! 
",1
"Knutsen & Ludvigsen og den fæle Rasputin
Tegnefilm med sjarm, humor og musikalitet! 

Øystein Dolmen og Gustav Lorentzens absurde og anarkistiske univers er tegnefilmifisert med sjarm, humor og musikalitet av regissørene Rasmus A. Sivertsen og Rune Spaans. 

Nostalgifaktoren er himmelhøy for de voksne, morofaktoren er like stor for de små. 

Knutsen & Ludvigsen og den fæle Rasputin er en animert festaften for trøndere og bergensere fra alle landsdeler! 

Begivenhetsrik reise 

Knutsen og Ludvigsen bor selvsagt i en tunnel med en grevling i taket. 
Men så finner de Amanda (Siri Nilsen), som er på rømmen fra den fæle Rasputins håndlangere. 

De kidnapper hennes far, professor Felle (Trond Viggo Torgersen), og frakter ham til Bergen, der Rasputin (Frank Kjosås) vil tvinge ham til å lage et farlig serum. 

Knutsen og Ludvigsen bestemmer seg for å hjelpe Amanda, og legger ut på en begivenhetsrik reise mot Bergen. 

Filmens kanskje største pluss, er John Brungot og Hermann Sabados fantastiske innsats som henholdsvis Knutsen og Ludvigsen. 

Begge tar de særegne stemmene på kornet, Brungot med Knutsens villstyrlige gla-trøndersk og Sabado med Ludvigsens fintrønderske aksent. 

Det er som å høre Dolmen og Lorentzen selv. 
De synger også bra i Kåre Chr. Vestrheims mesterlige nyproduksjoner, som gir musikken nytt og sprudlende liv. 

En godtepose for fansen 

Manuset er skrevet av Øystein Dolmen og Thomas Moldestad, og her er det sydd inn mange små og store referanser til Knutsen og Ludvigsens mangfoldige univers, noen opplagte, andre litt særere. 

Det gjør filmen til litt av en godtepose for fansen, men det står aldri i veien for filmens overhengende historie, der det kjærlige krangleforholdet mellom trøndere og bergensere er treffende skildret. 

Filmen har akkurat så mye futt og fart som Dolmen og Lorentzen selv hadde i sine glansdager. 

Den oppleves som en kjærlighetserklæring til det universet de skapte, et sted det fremdeles føles fortreffelig å besøke. 

Knutsen & Ludvigsen og den fæle Rasputin mangler kanskje det ekstra voksenlaget som de aller beste tegnefilmene har. 
Og det finnes sekvenser der flyten halter litt. 

Men dette er uansett en knallfilm for alle barn og for voksne som en gang har vært det. 
Det skulle bli cirka alle, det! 
",1
"Me and Earl and the Dying Girl
Sjarmerende, sår og oppfinnsom «High School»-film. 

Jeg er svak for sorgmuntre indiepopfilmer. 
Sånne som er litt vonde, vakre og finurlige. 
Bygd over en klassisk ""slik ble jeg et bedre menneske""-lest. 
Fulle av lekent kameraarbeid og smarte kulturreferanser. 
Krydret med et aktivt soundtrack som setter stemning og overfører mening. 

Derfor liker jeg Me and Earl and the Dying Girl veldig godt. 
Filmen om den unge outsideren som tvinges inn i et vennskap med en leukemirammet klasseveninne har alle disse kvalitetene, og plasserer seg selv i de øvre sjikt av stilsjangeren. 

Thomas Mann bærer filmen fint i rollen som den konfliktsky Greg. 
Og Nick Offerman kanaliserer en herlig hippievariant av Ron Swanson i rollen som Gregs far. 

En slackers bekjennelser 

Greg er sisteårsstudent på High School. 
Hans store ambisjon er å komme gjennom skolehverdagen uten konflikter og stress, og har har utviklet et nøye kalkulert system for å klare det. 
Greg kan kunsten å levere velplasserte replikker som viser at han er en av gjengen. 
Dermed er han på hils med alle klikkene på skolen, uten at han er medlem av noen. 

Dette gjør han for å få mest mulig tid til å henge med sin eneste venn Earl (RJ Cyler). 
De tilbringer friminuttene på kontoret til den kule historielæreren, og lager små parodifilmer av gamle klassikere på fritiden. 
Et enkelt liv. 

Men da Rachel (Olivia Cooke) får blodkreft, slynges Greg ut av den problemfrie bane. 
Rachels mor er veninne med Gregs mor, og dermed tvinges de to skolevennene til vennskap mot begges vilje. 

En typisk setting for en romantisk «High School»-film, i full frontkollisjon med sorg, sykdom og sosiale fallgruver. 

Iderikdom satt i et vakkert system 

Me and Earl and the Dying Girl er ikke bare refleksiv, den svømmer i et hav av smart selvbevissthet. 

Tydeligst skjer dette med kommentarsporet, hvor Greg som fortellerstemme leker med forventningene våre gjennom å snakke om hva som skal skje og hva som bør skje. 
Dette suppleres av tekstplakater som navngir filmens kapittel med titler som sier mye om hva vi har i vente. 

Det morsomste metagrepet er en rekke korte parodifilmer som Greg og bestevenn Earl har brukt ungdomstiden på å lage. 
Her er miniversjoner av alt fra Midnight Cowboy (1969) til Rashomon (1950). 
Framført som nydelige små kortfilmer fulle av humor og kjærlighet til filmklassikerne. 

Prisen for ""mest meta"" går til den lille parodien av dokumentarfilmen My best friend (1999) som handler om det komplekse vennskapet mellom regissør Werner Herzog og hans faste skuespiller Klaus Kinski. 
En velsmakende smal liten sukkerbit til de referanseglade. 

Den gode hjelperen 

Musikken til Brian Eno er vakker, stemningsfull og holder oss fengslet i filmens sterkeste scener. 

Men et ankepunkt er at lydsporet nesten aldri slipper opp. 
Som et følelsesstyrende slør ligger soundtracket og holder veldig lenge på stemningene. 
Flere ganger så lenge at en blir klar over hva musikken prøver å insistere på, og det er unødvendig fremmdegjørende. 

Det er lett å irritere seg litt over at dette er en nok en ungdomsfilm som gjør hjelperen til hovedpersonen. 
Det er den hvite middelklassegutten vi skal identifisere oss med. 
Han som har det så vondt fordi han kjenner en jente som skal dø. 

Til å smykke seg så voldsomt med noen av filmhistoriens ikoniske filmer som regissør Alfonso Gomez-Rejon gjør i denne filmen, så viser han overraskende lite hengivenhet for den kompromissløsheten som kjennetegner de filmene han slenger inn som referanser. 

Men, til tross for tungt materiale og mange interne spenninger i stoffet, Gomez-Rejon har ikke prøvd å lage noe annet enn smakfull og sorgmunter feelgood. 
Dette er underholdning til ettertanke, det går ikke så mye dypere enn det. 

Me and Earl and the Dying Girl er ikke en film om hvordan det er å få kreft i skolealder. 
Det er en film som ganske tradisjonelt handler om selvfølelse og identitet. 
Og hvordan livets harde realiteter ofte er den ballasten som former et menneske, og som frigjør fra egen usikkerhet. 
Og her er filmen både frisk og relevant. 

Hvis din tekopp inkluderer filmer som Juno (2007), Boyhood (2014), Garden State (2004) og det meste Wes Anderson noen gang har laget, så er det bare å sette av en kinokveld til denne. 

«High School»-filmen blir nok ikke mer leken og bittersøt enn Me and Earl and the Dying Girl i høst. 
",1
"Min lille søster
Utrolig godt spill av unge debutanter. 

Et nært og lojalt søsterforhold settes i fare av den enes spiseforstyrrelser i den svenske filmen Min lille søster. 

Den har noen intense og velspilte scener som virkelig ryster sjela, spesielt takket være strålende innsats av debutantene Rebecka Josephson og Amy Deasismont (sistnevnte også kjent som artisten Amy Diamond). 

Noen få sekvenser kan virke litt konstruerte og kalkulerte, men dette gjør likevel inntrykk, og retter et viktig søkelys mot et velkjent problem. 

Holder det skjult 

Stella (Rebecka Josephson) har storesøster Katja (Amy Deasismont) som forbilde. 
Hun trener nemlig kunstløp og er familiens stolthet. 

Men Stella oppdager at ikke alt er som det skal med Katja. 
Hun spiser nesten ikke, og det hun får i seg, kaster hun opp. 

Stella forstår at noe må gjøres, men Katja drar lillesøsteren inn i en manipulerende karusell av trusler og løgner for å holde hemmeligheten skjult for foreldrene og omgivelsene. 

Min lille søster er et tett, lite drama, der vi får se hvor hardt Stella påvirkes av søsterens problemer. 

Filmen beskriver godt hvordan hun hindres av den sterke lojaliteten hun har til søsteren, som samtidig presser Stella med ufine metoder. 

Foreldrene er opptatt med alt annet, bruker middager til å diskutere logistikk og skjønner ingenting av hva som foregår. 
Hvordan kan de ikke se hva som skjer med døtrene? 

Men kanskje er nettopp dette ett av de store problemene med spiseforstyrrelser. 
De som sliter kan være drepende flinke til å skjule det. 

Stram og fremoverlent 

Av og til har filmen noen små, lykkelige øyeblikk som kan virke nesten planmessige, som om historien trenger positive kontraster til de negative. 

Disse scenene har en tendens til å virke litt anstrengte, og jeg er ikke sikker på om filmen egentlig trenger dem. 

Men noen stor innvending er dette heller ikke. 
Dramatikken holdes for det meste stram og fremoverlent. 

Og mens hjertet blør for Stella og Katja, venter og venter man på forløsningen som bare må komme, eller gjør den? 

Min lille søster byr på utrolig godt spill av Rebecka Josephson og Amy Deasismont, som begge altså debuterer her, mens Annika Hallin og Henrik Norlén er fine som distanserte foreldre. 

Manusforfatter og regissør Sanna Lenken har laget et fintfølende drama som beveger, provoserer og irriterer, og for det meste av de rette årsakene 
",1
"Pawn Sacrifice
Underholdende film om sjakklegenden Bobby Fischer. 

Mange i sjakkgale Norge burde være klar for en film om 1960- og 70-tallets Magnus Carlsen. 

Pawn Sacrifice handler nemlig om storspilleren Bobby Fischer og kampen mot russiske Boris Spasskij på Island i 1972. 

Filmen lider litt under det ufravikelige faktum at utfallet er godt kjent, og at regissør Edward Zwicks fortellerstil er en smule tradisjonell og forutsigbar. 

Men det er likevel et underholdende blikk på en sjeldent begavet sjakklegende. 

Sjakkgeni med mentale problemer 

Filmen starter på et rasert hotellrom på Island, der Bobby Fischer (Tobey Maguire) nettopp har unnlatt å møte til runde 2 i VM-kampen mot Boris Spasskij (Liev Schreiber). 

Så går filmen bakover i tid for å gi oss historien om den lille gutten med det store sjakktalentet og hvordan han vokste opp til å bli en av verdens beste spillere. 

Det er også historien om hvordan hans mentale problemer skapte utfordringer både for ham selv og hans nærmeste støttespillere, advokaten Paul Marshall (Michael Stuhlbarg) og presten Bill Lombardy (Peter Sarsgaard). 

Gode kontraster mellom figurene 

Filmen bryr seg forholdsvis lite om sjakktrekk og strategier, annet enn flyktige brikker som fyker over brettet til dramatisk orkestermusikk. 

Regissør Edward Zwick vet at det er figurene som de fleste vil være interesserte i, og han har to gode skuespillere i Tobey Maguire som Fischer og Liev Schreiber som Spasskij. 

Zwick maler et troverdig bilde av hvordan sjakken havnet midt i den kalde krigen mellom øst og vest, der geniale spillere ble brukt som propaganda på begge sider av jernteppet. 

Jeg liker hvordan filmen hele veien antyder spillet i kulissene bak spillet på brettet. 

Det som hindrer Pawn Sacrifice i å heve seg til toppdivisjonen, er at det er en ganske tradisjonell biografisk film, formet etter sportsfilmprinsippet. 

Det er en sånn film man føler man har sett en del ganger før. 

Men historien er godt fortalt, miljøskildring og tidskoloritt er upåklagelig, og jeg liker kontrastene mellom Maguires ville, uberegnelige Fischer og Schreibers stoiske, beregnende Spasskij. 

Pawn Sacrifice viser etter hvert at de likevel har mer til felles enn man skulle tro. 
",1
"The Visit
Gørrkjedelig grøss på landet. 

Det er mange år siden det kriblet i magen da tekstplakaten ""Regissert og skrevet av M. Night Shyamalan"" dukket opp på skjermen. 

Filmskaperen som skapte seg et navn som den store plottvisteren med filmer som Den sjette sansen (1999) og Unbreakable (2000), har de siste årene levert flere skuffende filmer. 
The Visit er en av hans svakeste. 

Filmen selges inn som en blanding av skrekkfilm og humor, men den er hverken skummel, spennende eller morsom. 
Filmens episodiske struktur stykker opp historien og gjør en allerede forutsigbar handling særdeles langdryg. 

På besøk hos bestemor og bestefar 

Søskenparet Becca (Olivia DeJonge) og Tyler (Ed Oxenbould) har aldri før møtt sine besteforeldre. 
På grunn av en gammel krangel, kuttet deres mor all kontakt med opphavet. 

Men etter at de barnebarnstørste gamlingene tar kontakt for å bli kjent, blir det avtalt at de to barna skal bo en uke på landet hos Nana (Deanna Dunagan) og Pop Pop (Peter McRobbie). 

Det starter med klem og kaker, men allerede den første natten, oppdager de to barna at noe er alvorlig galt med mormor og morfar. 

Filmen er presentert som ""found footage"". 
Alt er filmet gjennom de to kameraene til Becca og Tyler. 
Becca er nemlig en gryende dokumentarfilmskaper og benytter denne følelsesmessige familiegjenforeningen til å lage en dokumentar som hun håper skal ende i tårevåt tilgivelse mellom mor og bestemor. 

Det er et visuelt grep som ser spennende ut på papiret, men regissør Shyamalan har ikke klart å bruke denne nære og personlige stilen til å skape hverken intimitet, innlevelse eller visuelle opplevelser. 
Det blir bare en del dårlig kameraføring. 

En form som fanger 

The Visit har valgt å låse av formen i seks episoder. 
Siden besøket på landet skal vare en uke, så er filmen delt inn i kapitler etter dagene. 
Hver morgen viser en teksplakat oss hvor langt vi har kommet, og for hver dag skjer det gradvis verre og verre ting. 

Det oppleves etter hvert som å stirre på klokka og vente et friminutt som er altfor langt unna. 
På dag tre er jeg allerede lei denne formen, og vissheten om at det skal komme tre temmelig like sekvenser til, gjør The Visit gruelig langdrygt og kjedelig. 

Filmen lykkes heller ikke med skrekkmytologien. 
Det store spørsmålet filmen maser på om og om igjen er: 
Er det gal ondskap, eller bare alderdom og gryende demens som gjør at bestemor og bestefar er så rare? 
Ikke et dumt utgangspunkt for en skrekkfilm det, men i denne utgaven er vi aldri i tvil om svaret. 

Shyamalan ligger flere divisjoner under en mester som Roal Dahl når det gjelder å skape nysgjerrige unger og grusomme voksne. 
Og dermed blir det nødvendige barnlige perspektivet som trengs for å gi fiksjonstroverdighet og engasjement rundt et slikt spørsmål også totalt fraværende. 
",0
"The Martian
Underholder fra start til slutt! 

Kongen av sci-fi, Ridley Scott, er tilbake i toppform med The Martian, en spennende redningshistorie som trekker i mange interessante tråder samtidig. 

Historien både morer, beveger og overrasker. 
Og viktigst av alt, den underholder fra start til slutt med Matt Damon, publikumsvennligheten selv, som bunnsolid midtpunkt, omgitt av gode biroller, spilt av blant andre Jessica Chastain, Kate Mara og Aksel Hennie. 

The Martian er kanskje ikke banebrytende i sjangeren, men utnytter effektivt dens muligheter til å fortelle en høytflyvende og medrivende historie. 

Må overleve på Mars 

En ekspedisjon på Mars overraskes av en sterk storm og må evakuere planeten. 
I kaoset forsvinner astronauten Mark Watney (Matt Damon). 

Resten av mannskapet er overbevist om at han er død, tar av og setter kursen mot jorda. 
Men Watney overlever og står nå foran ekstreme utfordringer. 

Han må på ett eller annet vis få sendt et signal til NASA om at han lever, og finne en måte å overleve de neste årene på, mens han venter på en eventuell redning. 

Ridley Scott er virkelig i flytsonen her. 
Filmen imponerer med en forrykende fremdrift. 
Marks gleder, sorger, seire og nederlag avløser hverandre med kirurgisk presisjon. 

Man får i blant følelsen av at store biter mangler, noe de som har lest Andy Weirs roman sikkert vil merke. 
Store avgjørelser blir tatt på sekunder. 
Umuligheter blir planlagt like raskt. 

Men det er lite å klage på satt opp mot filmens evne til å underholde med såkalt hard sci-fi, der historien er basert på eksisterende teknologi og sannsynlig utvikling. 
Det er gøy å se hvordan Mark Watney bruker MacGuyver'sk oppfinnsomhet for å overleve, både for å dyrke mat og lage vann. 

Matt Damon er som alltid en fjellstø skuespiller. 
Han bærer filmen fjærlett på sine skuldre med en sympatisk rollefigur som publikum føler umiddelbar omsorg for. 

Det er ingen hemmelighet at filmen har et stort persongalleri, både på jorda og i romskipet Hermes, der Aksel Hennie selvfølgelig ikke har noen problemer med å matche resten av mannskapet, spilt av Jessica Chastain, Kate Mara, Sebastian Stan og Michael Peña. 

Persongalleriet på jorda spilles av blant andre Jeff Daniels, Chiwetel Ejiofor og Kristen Wiig. 
De spiller NASA-toppene som leder forsøket på å redde mannen på Mars, og Drew Goddards stramme manus turnerer de ulike figurene godt, uten å dvele for mye ved hver enkelt av dem. 

Så er det noe spesielt å utsette på denne historien? 
Ja, man kan alltids lure på hvorfor Watney tilsynelatende ikke har noen pårørende på jorda som det er verdt å trekke inn i historien. 

Det er også åpenbart av enkelte bilder av den stadig tynnere kroppen til Watney at den ikke tilhører Matt Damon, som er like buff som alltid med en gang klærne er på. 

Og relasjonene mellom mannskapet på Hermes blir bare glimtvis skildret, når det åpenbart er mer å fortelle. 

Akkurat som i Guardians Of The Galaxy fylles også soundtracket til The Martian med 70-talls-musikk, med fokus på disco. 
Og det blir ikke feil med ABBA i verdensrommet! 

Det er med på å gjøre The Martian til en morsom og lekende film, som er like god på å underholde sitt publikum som den er til å få oss tenke store tanker om romfart og science fiction. 

Det er imponerende og gledelig at Ridley Scott i sitt 78. år fremdeles kan lage såpass spreke filmer som dette! 
",1
"The Hateful Eight
Quentin Tarantino skuffer ikke! 

Quentin Tarantino skuffer ikke! 
I regissørens åttende film, The Hateful Eight, gjør han westernsjangeren til sin egen lekegrind, akkurat slik han gjorde i Django Unchained. 

Resultatet er barskt, blodig og morsomt. 
Selv en spilletid på 167 minutter gjør ingenting, for ikke ett av disse minuttene oppleves som kjedelig. 

The Hateful Eight er kanskje ikke det popkulturelle braket som Pulp Fiction eller Kill Bill var, men med Tarantinos sedvanlige stilsikkerhet, rike persongalleri og frodige dialog, er dette et underholdende verk fra en regissør som slett ikke har mistet grepet. 

Spenningen eskalerer 

Handlingen foregår i det ville vesten etter den amerikanske borgerkrigen. 
Passasjerer fra to diligencer må søke ly for en snøstorm på en øde handelsstasjon i Wyoming. 

Vi møter to dusørjegere (Kurt Russell og Samuel L. Jackson), en fange (Jennifer Jason Leigh) en galgemann (Tim Roth), en kommende sheriff (Walton Goggins), to cowboyer (Michael Madsen og Demian Bichir) og en general (Bruce Dern). 

Etter hvert viser det seg at flere av figurene har historikk som krysser hverandre på ulike måter og gjør at spenningen mellom dem eskalerer. 

Dette er 100% rent Tarantino-stoff fra ende til annen. 
Man kjenner igjen de tøffe figurene, den omstendelige dialogen og de blodige voldsutbruddene fra alle filmene hans. 

Det fungerer fremdeles, takket være skuespillere som kanaliserer Tarantinos manus fortreffelig. 
Flere av dem har jobbet med ham før og kjenner tonen figurene og historiene hans fungerer best i, altså med glimt i øyet selv i de grusomste øyeblikkene. 

Hver og en av dem har sitt særpreg, men skal jeg velge en favoritt, må det bli Jennifer Jason Leigh som Daisy. 
Hun gjør et herlig comeback med en fresende rolletolkning. 

Fortettet handling 

Filmen starter med store og majestetiske bilder, fabelaktig skutt av Robert Richardson i Panavision 70mm. 

Scenene er flott tonesatt av mesteren Ennio Morricone, som vekker assosiasjoner til sine egne høydepunkter fra westernsjangeren, spesielt i diligence-scener i et vinterkledd fjellandskap i filmens første del. 

Men det meste foregår innendørs på handelsstasjonen, eller Minnies kortevare, som den heter. 
Det gjør handlingen mer fortettet, uten at omgivelsene blir direkte klaustrofobiske. 
Det er godt med plass innendørs. 

Richardsons 70mm-kamera fanger inn all dramatikken med et imponerende dybdefokus og et stort detaljnivå. 

The Hateful Eight har flere anakronistiske ord, uttrykk og trekk, men jeg mistenker Tarantino for å ikke bry seg veldig om sånt. 
Han gjør som han vil, og det kommer som regel noe interessant ut av det. 

Jeg velger å ikke legge altfor stor vekt på slike detaljer, da helheten er overbevisende nok. 
The Hateful Eight er flott spilt, spennende fortalt og nydelig filmet. 

Quentin Tarantino kan sikkert beskyldes for mangel på måtehold, for eksempel når det gjelder voldsbruk og spilletid, men i mine øyne er det en av hans styrker. 

Derfor finner jeg ingenting å hate i The Hateful Eight, tvert imot! 
",1
"Tale of Tales
En definitivt annerledes eventyrstund. 

Plakaten for Tale of Tales har slagordet ""Eventyr for voksne"", og det er en treffende beskrivelse av den italienske regissøren Matteo Garrones første film på engelsk. 

Dette er virkelig en eventyrstund med et litt drøyere innhold enn vanlig. 
Historiene som fortelles har like liten virkelighetsgrad som Brødrene Grimm eller Asbjørnsen og Moes gjenfortellinger av gamle folkeeventyr. 

En blanding av naive problemstillinger og blodige konsekvenser gjør dette til lettere bisarr og absurd historiefortelling. 
Tale of Tales er en definitivt annerledes eventyrfilm. 

Trøbbel i kongerikene 

Vi følger intriger i tre forskjellige kongeriker. 
Kongen av Strongcliff (Vincent Cassell) blir betatt av den syngende arbeidersken Dora (Hayley Carmichael), uten å vite hvordan hun egentlig ser ut. 

Kongen av Highhills (Toby Jones) prøver å gjøre det umulig for sin eneste datter (Jessie Cave) å gifte seg, som får uventede konsekvenser. 

Mens dronningen av Longtrellis (Salma Hayek) forsøker å holder sønnen Elias (Christian Lees) unna arbeidersønnen Jonah (Jonah Lees), som er prikk lik ham. 

Vi er sannelig i eventyrland, med monstre, troll, vakre prinsesser og enorme slott. 
Men handlingen brettes ut med litt mer brutale virkemidler enn fra eventyrbøker for barn. 

Så selv om problemstillinger, handlinger og konsekvenser kan ligne gamle folkeeventyr, er ikke sluttresultatet helt i samme gate. 
Dette er blodig, rått og dystert. 

Regissør Garrone har festet mange styggvakre bilder til film ved hjelp av den dyktige veteranfotografen Peter Suschitzky (The Rocky Horror Picture Show, Star Wars: 
Episode V 
- Imperiet slår tilbake). 

Basert på gammel bok 

Filmens absurditeter blir riktig så komiske, som Kongen av Highhills og hans uvanlige kjæledyr, samt Dronningen av Longtrellis sin uortodokse fremgangsmåte for å bli gravid. 

Historiene er løst basert på en bok av 1600-talls-forfatteren Giambattista Basile, og filmen er åpenbart inspirert av datidens etikk, moral, fortellerstil og spenningsoppbygging. 

I Matteo Garrones hender har dette blitt en morsom eventyrfilm, som kanskje har litt ujevn rytme, og litt fremmedartet fortellerteknikk, men uttrykket er et absolutt interessant eksperiment. 

Tale of Tales fortjener derfor en anbefaling. 
",1
"Skjærgården
Morderen tar livet av all uhygge. 

Jeg er vanligvis temmelig lettskremt i kinomørket, men jeg skvatt ikke en eneste gang i løpet av Skjærgårdens 75 minutter. 

Ideen om en sjangerskrekkfilm fra en hytte i den sørlandske skjærgården er grei nok, men det blir hverken blodig skummelt, spennende eller referansemorsomt i Frode Nordås sin lavbudsjettfilm. 

Filmen blir en flat gjennomgang av standardiserte handlingstråder og gimmicker, og flere ganger er både det filmatiske og skuespillet så famlende at det røsker meg ut av filmens fiksjonsunivers. 

Vi vet hva dere gjorde den sommeren. 

Det er en kjent fabel som spilles ut på Sørlandskysten. 
På en idyllisk sommerdag er tre skoleungdommer ute og leker med vannski. 
I en ulykke kjører de på ei lita jente med motorbåten, men i stedet for å varsle de voksne, kvitter de seg med liket. 

10 år senere er Camilla (Tuva Lønnkvist Hultin), Isalin (Silje Hagrim Dahl) og Kjetil (Nicolas Østtveit Stai) tilbake på hytta med venner, alkohol og planer om en avslappende sommerhelg. 
Men når de plutselig finner vannskiene tilbake i redskapsboden, skjønner de at noe er alvorlig galt. 

Det er sjeldent jeg har sett en morder så tannløs og lite skummel som i Skjærgården. 
Bakgrunnshistorien gir morderen motivasjon, men foran kamera blir denne hevneren nærmere parodien enn grøsseren. 

Hverken kameraets utsnitt eller bevegelser klarer å skape uhygge eller intensitet i det hytteboerne blir færre og færre. 
Og klumsete actionsekvenser og vel enkel kamuflasjebekledning gjør morderen til et visuelt fremmedelement i sin egen film. 

Om det er dårlig skuespillerkjemi eller manuskriptet som har skylden er jeg usikker på, men spenningen skjemmes også av at enkelte av filmens overraskelser slipper ut av sekken for tidlig. 

Da stemmer det bedre i filmens mer lune perioder. 
Studenter på hyttetur er tradisjonelt gode ingredienser i sjangeren, og både Silje Hagrim Dahl (Isalin) og Tuva Lønnkvist Hultin (Camilla) er sine rollefigurer best når de søker romantikken. 

Mangler en helhetlig estetikk 

Jeg har sansen for energien regissør Frode Nordås formidler, her ligger det mye kjærlighet til den effektivt fortalte skrekkfilmen. 

Det er en sjanger hvor det er lov å leke med klisjéne og lene seg på andres storhet, og Skjærgården prøver å underholde både med skrekk og en solid porsjon referansehumor. 

Men selv om Nordås har god oversikt over hvilke sjangergrep han vil gjøre til sine, så får han de ikke til å svinge samstemt. 

Den voldsomme spenningsmusikken, de overdramatiske nærbildene, den ""billige"" slasherestetikken og vinkene til den humørfylte delen av skrekkfilmhylla – de varierer veldig i kvalitet og blir aldri krydderet som klarer å løfte en ordinær manusidé til en underholdende filmopplevelse. 

Jeg savner også at Skjærgården klarer å dyrke en egenart og en visuell stil. 
Stemning er på sitt beste når den utnytter lyset i den sørnorske sommernatten og lefler med båt- og fiskekulturens allerede blodige og farlige redskaper. 
Dessverre blir dette kun tidvis brukt til å gi en mer særegen stemning til menneskejakten. 
",0
"Creed – The Legacy of Rocky
Best når Stallone viser seg. 

Creed – The Legacy of Rocky er en absolutt godkjent forlengelse av serien som gjorde Sylvester Stallone til filmstjerne i 1976. 

Men nå er rollene snudd. 
Nå er det Rocky som er den drevne veteranen som må lære opp en ung og uerfaren bokser med talent, guts og viljestyrke. 

Regissør Ryan Coogler (Fruitvale Station), som ikke en gang var født da Rocky-feberen raste som verst mellom 1976 og 1985, har laget noe som kan ansees som en moderne Rocky. 

Ikke alt på dramafronten lykkes like godt, men filmen har noen susende gode boksesekvenser og en udiskutabel kjemi mellom sine hovedpersoner. 

Motvillig Rocky 

Vi møter den unge bokseren Adonis Johnson (Michael B. Jordan), som går under navnet Don, og heter dermed Don Johnson, et faktum filmen glemmer å gjøre et nummer av. 

Men faren hans het Apollo Creed, en kjent figur fra Rocky-universet (spilt av Carl Weathers i Rocky 1-4). 
Nå vil Adonis bli toppbokser selv. 

Han flytter fra Los Angeles til Philadelphia for å overtale en motvillig Rocky Balboa (Sylvester Stallone) om å trene ham til topps. 
Det skal bli strabasiøst for dem begge. 

Jeg synes ikke noe særlig om at Creed har fått undertittelen The Legacy of Rocky i Norge. 
Dette er kun et markedsføringsgrep. 
Har noen spurt Stallone? 

Her er han mer enn fornøyd med å være støttespiller for Michael B. Jordan, som er filmens hovedfokus. 
Men så er det også et faktum at Creed lever best hver gang Golden Globe-vinner Stallone viser seg. 

Det er han som er historiens hjerte og hjerne, mens hovedpersonen stort sett er sint, ung mann med noen sytetendenser. 

Jordans spill som Adonis vekker likevel sympati, mens gjensynet med Stallone som Rocky er både hjertelig og bittersøtt. 
Den gamle kjempen har blitt merkbart eldre. 

Høydepunkter i ringen 

Ikke alt fungerer like godt i Creed – The Legacy of Rocky. 
Anslaget med en ung Adonis er krampaktig og avskjeden med moren i Los Angeles noen år senere er famlende fortalt. 

Når Adonis møter Rocky, kommer filmen seg heldigvis betraktelig, og blir et godt drama der erfaring og livsvisdom krasjer med ungdommelig overmot. 

Historien introduserer oss også for Bianca (Tessa Thompson), en artist som Adonis innleder et forhold til, men dette elementet blir aldri utviklet til noe av reell betydning. 

Bianca er sågar i ferd med å bli døv, uten at det blir noe annet enn enkel fisking etter sympati. 

Men alt som skurrer er glemt når Adonis og Rocky går i ringen. 
Her er det to høydepunkter, hvorav den første kampen tilsynelatende er filmet i én tagning. 
Noen maskerte klipp er det kanskje her, men det er uansett en imponerende sekvens, som fører oss ekstremt tett inn på bokserne. 

Og den avsluttende kampen har den samme energien og spenningen som Rocky-filmene er kjent for. 
Boksingen er nok overdrevet i kjent filmatisk stil, der omtrent hvert slag er en fulltreffer, men det er slik de fleste av oss vil at det skal være på film. 

Etter blodig boksing roer regissør Ryan Coogler oss ned med en vidunderlig, nostalgisk sekvens som vekker klumpen i halsen, og gjør det krystallklart at tiden går ubønnhørlig fremover for alle. 
Creed – The Legacy of Rocky er herved anbefalt 
",1
"Daddy's Home
Snill, trygg og kjedelig komedie om farskap. 

Daddy's Home er basert på en idé som egentlig er ganske god, og høyst reell for mange, nemlig det potensielt kinkige forholdet mellom en stefar og barnas biologiske far. 

Men dette er en komedie med Will Ferrell og Mark Wahlberg. 
Deres største ambisjon er å få deg til å le, ikke føle eller tenke. 

Latteren vekkes av og til, men for det meste nøyer denne filmen seg med å være slapp, middelmådig og uinspirert. 

Humoren er for snill, trygg og kjedelig til at Daddy's Home makter å bite fra seg. 
Og dermed er veien kort for meg til å kalle filmen tannløs. 

Kamp mellom fedre 

Brad (Will Ferrell) prøver hardt å være en god stefar for barna til Sara (Linda Cardellini). 

Men så får familien besøk av Dusty (Mark Wahlberg), som altså er barnas biologiske pappa, og det oppstår en konkurranse mellom de to fedrene om barnas gunst. 

Mens Dusty er en skikkelig tøffing, er Brad en myk mann, og tilsynelatende ingen match. 
Likevel bestemmer han seg for å ta opp kampen for å beholde sin hardt tilkjempede status i huset. 

Will Ferrell og Mark Wahlberg er ålreite karer, som oppnår en viss kjemi i løpet av denne filmen. 

Men historien rundt dem blir for dvask, til tross for enkelte gode tilløp, som et stand-off der de forteller godnatteventyr til barna som egentlig er ren krigføring. 
Ellers blir det litt for mye kleint føleri som virker falskt og gjennomsiktig. 

Regissør Sean Anders tyr til enkle løsninger på problemstillinger som er langt vondere og vanskeligere i det virkelige liv enn de blir fremstilt som i Daddy's Home. 

Ujevn komedie 

Det dukker imidlertid opp noen gullkorn her og der. 
Brian Burns, Sean Anders og John Morris har skrevet et manus som gir Ferrell og Wahlberg noen muligheter til å skinne. 

Men stort sett får jeg en følelse av at dette er en god idé som har vært innom litt for mange hjerner (filmen har 11 produsenter), og kvernes ut som dusinvare. 

Daddy's Home kunne vært en latterfest, med flere sannheter rundt mannsrollen og farskap anno 2016, men blir i stedet en ujevn komedie som bare unngår å synke under et middels nivå på grunn av Will Ferrell og Mark Wahlbergs egenskaper som komikere 
",0
"Gullkysten
Jakob Oftebro spiller gnistrende godt. 

Jakob Oftebro imponerer med sin hovedrolle i den danske filmen Gullkysten, som forteller en historie med dansk kolonistyre i Afrika på 1830-tallet som bakteppe. 

Regissør Daniel Dencik fører oss inn i et mørkt univers der vakre sandstrender omkranset av susende palmetrær blir et feberaktig mareritt for figurene. 

Filmen er dominert av mørke følelser og stemninger, sett gjennom hovedfigurens naive øyne. 

Man føler seg hensatt til en Oberst Kurtz/Hearts of Darkness-aktig tilstand, der velmente ambisjoner blir knust av blodige realiteter. 

Lever i syndig forfall 

Den unge offiseren og botanikeren Wullf (Jakob Oftebro) seiler til Afrikas vestkyst for å tilbringe ett år i Dansk Guinea, som i dag er en del av Ghana. 

Der skal han lære de innfødte å dyrke kaffebønner på plantasjer med tilført vann. 
Han ankommer fortet Christiansborg, der tre danske offiserer lever i syndig forfall. 

Wullf skal oppdage at ikke alle liker hans tilstedeværelse, og det blir betent når han oppdager at det foregår ulovlig slavehandel i området. 

Det er godt kjent hvordan filmens manus måtte endres i siste liten, da skuespilleren av en viktig rolle ble syk og ikke kunne erstattes. 

Det gjør det desto mer imponerende at Daniel Dencik og medmanusforfatter Sara Isabella Jønsson Vedde faktisk har greid å lage en sammenhengende historie med spennende tematikk og klare konflikter. 

Riktignok har fortellerteknikken tidvis svevende, drømmende og forvirrende aspekter, men dette er med på å beskrive figurenes sinnstilstand. 
De er fanget i en helvetesidyll, fylt av hedonisme og menneskeforakt, som filmen skildrer godt og brutalt. 

Vakker og foruroligende 

Twin Peaks-komponisten Angelo Badalamenti har laget synthbasert musikk som er både vakker og foruroligende på samme tid. 
Den understreker kontrasten mellom det paradisiske landskapet og de dystre handlingene som utføres der. 

Jakob Oftebro spiller gnistrende godt, og gjør det interessant å følge Wullfs vei fra ambisiøs idealisme til desillusjonert fortvilelse. 
Noen av hans handlinger kan være litt vanskelige å begripe, men Oftebro spiller ham med en nerve, intensitet og spennvidde som gjør det umulig å ikke bli engasjert. 

Filmens største svakheter ligger kanskje i den ensidige portretteringen av afrikanere som anonyme, hjelpeløse og viljeløse slaver. 
Oftebro er dens største styrke 
",1
"Mannen fra Snåsa
Dypt fengslende dokumentarfilm! 

TROMSØ INTERNASJONALE FILMFESTIVAL (NRK): 
Det spiller ingen rolle hva du tror eller ikke tror om Joralf Gjerstad, også kjent som Snåsamannen. 
Er det én dokumentarfilmskaper jeg stoler på, så er det Margreth Olin, og hun har laget en dypt fengslende film om ham, som kunne ha stjålet en kjent Hollywood-tagline: 
You will believe. 

Filmen i seg selv er nøkternt laget, uten store formmessige krumspring. 
Den trenger det heller ikke, for her holder det med fokus på interessante subjekter. 

Mannen fra Snåsa holder meg konsentrert og engasjert gjennom hele spilletiden, både på grunn av godt håndverk og en spennende tematikk. 
Og at det virkelig skjer noe med folk når de får Gjerstads varme hender på seg, blir vanskelig å fornekte etter denne filmen. 

Mirakler foran kamera? 

Joralf Gjerstad er landskjent for sine påståtte evner. 
Riktignok har han sluttet å ta imot folk, men har gjort et unntak for denne filmen. 
Utvalget er tilfeldig, skal vi tro en tekstplakat. 

Olin skildrer disse møtene gjennom Øystein Mamens oppmerksomme kameralinse, som fungerer som en nøytral observatør av det som skjer. 

Enten det er bygningsarbeideren med fallskade, skuespilleren med angst, den lille jenta med låsninger, dama med brystkreft, tenåringen med ME eller hun som har medfødt vannhode, møter Gjerstad dem med den samme varme imøtekommenheten og oppriktige interessen. 

Det store spørsmålet er selvsagt hvorvidt Joralf Gjerstads evner er virkelige eller ikke. 
Ser vi mirakler skje foran kamera? 

Gjerstad og hans varme hender ser i alle fall ut til å finne ut ting om de besøkende som han umulig kunne vite på forhånd, og man får inntrykk av at de har en absolutt følelse av at noe spesielt skjer med dem. 

Det er noen fabelaktige sekvenser i denne filmen, der man kan få både klump i halsen og undring i sinnet av de besøkendes reaksjoner. 
Den er også helt ærlig på at effekten er forbigående for noen, og at andre ikke kan hjelpes i det hele tatt. 

Mottar sjokkmelding 

Det filmen kanskje mangler, er Gjerstads egne betraktninger rundt hvordan han oppdaget sine evner og forklaringer på hvordan de fungerer. 
Men han sier selv at han ikke har noen forklaring og at det ikke er noen vits i å grunne over det. 

Regissøren holder seg stort sett i bakgrunnen, men det hadde ikke vært en Margreth Olin-film uten at hun bruker litt av seg selv. 

Filmen åpner med at hun mottar en sjokkmelding mens kamera tilfeldigvis går i en annen sammenheng, noe som setter en støkk i tilskueren og fungerer som en slags ramme for filmen. 
Også Olin får plutselig bruk for en Joralf. 

Det går en strøm av menneskelig godhet gjennom filmen, som også er Olins uttalte motivasjon for å lage den. 
Joralf Gjerstad fremstår som det godes ambassadør, slik hun portretterer ham. 

Om hans hender virkelig kan omgå legevitenskapen, får bli opp til den enkelte tilskuer å bedømme. 
Filmen gir ingen svar på hva som forårsaker dette, om det er snakk om placebo-effekt eller en annen form for psykologisk virkning. 

Heldigvis, får man si, for det gjør Mannen fra Snåsa desto mer gåtefull, spennende og interessant! 

(Mannen fra Snåsa er åpningsfilm på Tromsø Internasjonale Filmfestival. 
Norgespremiere: 22. januar. 
",1
"Middelhavet
Kunne knapt vært mer aktuell. 

TROMSØ INTERNASJONALE FILMFESTIVAL (NRK): 
Den italienske filmen Middelhavet stuper rett inn i et brennaktuelt tema, nemlig migrasjonen fra sør til nord. 

Regissør og manusforfatter Jonas Carpignano forteller en historie som er like enkel som den er vanskelig. 
Det er et drama som ikke tyr til tårer og store emosjoner. 

Kanskje ville det gjort det enklere for publikum å relatere seg til hovedfigurene, men her har man valgt å gå for sober troverdighet i stedet for potensielt overspill. 
Det har slått heldig ut, for Middelhavet er solid sosialrealisme. 

Ønskes ikke velkommen 

Vi møter Ayiva (Koudous Seihon) og Abas (Alassane Sy) fra Burkina Faso idet de forsøker å ta seg fra Nord-Afrika til det forjettede Europa. 

Men det er ikke noe paradis som venter dem på den andre siden. 
Mens Abas nærmest resignerer, jobber Ayiva hardt for tilværelsen. 

De får hjelp fra slekt og andre afrikanere, men begge skal få oppleve at ikke alle ønsker dem like hjertelig velkommen til Italia. 

Denne filmen forteller altså to historier. 
En om hvordan menneskesmuglingen kan oppleves, og en om hvordan migranter kan tenkes å bli mottatt i enkelte deler av Europa. 

Begge deler skildres forholdsvis nøkternt av regissør Carpignano. 

Jeg tror på beskrivelsene av hvordan migrantenes samfunn utenfor samfunnet fungerer, hvordan de kjøper, bytter og selger på det illegale markedet, hvordan de kommuniserer muligheter på sosiale medier og må aktivt bruke gråsonene for å overleve. 

Tror på miljøskildringen 

Koudous Seihon er imponerende god i hovedrollen som Ayiva. 
Han underspiller rollen, med svært få emosjonelle utbrudd. 
Når de først kommer, har de derfor større virkning. 

Ellers bruker regissøren mange uerfarne skuespillere, og det merkes nok av og til at de kanskje ikke har gått teaterhøyskolen, men det gir også filmen en høy grad av autentisitet. 

Jeg tror virkelig på miljøet som skildres, og figurene som befinner seg der, i ruiner og under presenninger ved et jernbanespor. 

Heldigvis oppleves ikke filmen som en moralsk pekefinger mot et europeisk publikum. 
Jo da, den viser oss hvordan migrantene utsettes for fremmedfiendtlighet, men også at de møter medmenneskelighet. 

Disse nyansene høyner filmens kvalitet. 
Alt er ikke bestandig sort eller hvitt. 
Jonas Carpignano forteller en god historie i denne rammen som kan gjøre hver og en av oss tankefull. 

Middelhavet kunne knapt vært mer aktuell, og fortjener desidert oppmerksomhet på kino. 

(Filmen vises på Tromsø Internasjonale Filmfestival. 
Norgespremiere 22. januar. 
",1
"The Revenant
En villmarkswestern som er så kroppslig at det gjør vondt. 

Leonardo DiCaprio og Tom Hardy storspiller, og kameraarbeidet er en opplevelse i regissør Alejandro González Iñárritus iskalde hevnwestern. 

Det er en drivende spennende historie om overlevelse og et brennende behov for god gammel bibelsk rettferdighet. 
En rå, langsom og innbitt reise svøpet i både naturens og menneskets knallharde ubarmhjertighet. 

Pusten er sentral i både tematikk og på lydsiden i The Revenant. 
Den fundamentale øvelsen det er å fylle lungene med luft gir både rytme og intimitet til en film som er så kroppslig at det gjør vondt. 

Hevnjakt mot alle odds 

The Revenant er basert på historien om den amerikanske eventyreren Hugh Glass (Leonardo DiCaprio). 
I 1823 er han kjentmann for en gruppe pelsjegere som er ute på risikabelt oppdrag langt oppe langs Missouri River. 

Etter å ha blitt angrepet av en grizzlybjørn er Glass døden nær. 
Sårene er dype, bevegeligheten nesten borte og pelsjegerne kan ikke bære han den lange veien hjem i den snødekte villmarken. 
John Fitzgerald (Tom Hardy) er mannen som får godt betalt for å vokte over Glass, men Fitzgerald forråder sin kjentmann på verste vis, og forlater han for å dø alene. 

Med livstruende skader, men med en enorm appetitt på hevn, starter Glass på en lang og nesten umulig ferd gjennom villmarken. 

Det er Glass sin ""mot alle odds""-jakt som er filmens hovedåre, men hans historie sirkler kledelig rundt flere gode sideplott som alle har sin plass i puslespillet. 

Filmen legger seg helt i grenseland for det utrolige. 
Det er både brutalt og poetisk det Iñárritu utsetter menneskekroppene for i sin visjon av overlevelsesinstinkt i desperat kamp mot uutholdelige forhold. 

Men selv med marginalt kaloriopptak, halsbrekkende stunts og en helt vill bjørneangrepscene, så holder fiksjonstroverdigheten seg godt. 
Med en fot i virkeligheten, og den andre godt plantet i westernsjangerens myter, er denne historien om Hugh Glass akkurat så fantastisk som vi vil at den skal være. 

The Revenant er også innom tankegods som problematiserer USAs nasjonsbyggende ""frontier""-myter, men disse perspektivene får aldri utfolde seg i særlig grad. 

Alejandro González Iñárritu vil underholde med sitt villmarkseventyr. 
Han holder fokus på det nære og det spektakulære – aspekter han har mesterlig kontroll på. 

Emmanuel Lubezki imponerer igjen 

Leonardo DiCaprio tilbringer mye tid alene med kameraet, og imponerer med en intens tilstedeværelse og uttrykksfull mimikk i sin ensomhet. 
Han puster, han kravler, han tygger. 
Alt med et nesten meditativt drag over seg. 

Det er ikke en spesielt pratsom gjeng vi følger i The Revenant, men den dialogen vi får er velskrevet og poengtert. 

Spesielt Tom Hardys karakter henter mye av sympatien og dualiteten sin fra en rekke livsanskuende og smått fornøyelige replikker. 
Fitzgerald er i likhet med Hugh Glass også en slags ""overlever"", men han finner inspirasjon til sine handlinger ut fra en adskillig mer kynisk og selvsentrert verdensbilde. 

Emmanuel Lubezki (Gravety, Birdman, The Tree of Life) imponerte stort med sitt lekne og stilsikre kameraarbeid på Iñárritus forrige film Birdman. 
Og igjen er det et bevegelig og nysgjerrig kamera som både overrasker og griper oss ute i villmarken. 

Åpningssekvensen, som er et blodig og kaotisk slag, er filmet med en kreativitet og en sømløshet som er nesten svimlende. 
Perspektivet flyter og skifter fra person til person og gir en opplevelse av tilstedeværelse som jeg ikke har opplevd maken til i en kampscene – et visuelt høydepunkt av den sjeldent gode sorten. 
",1
"Steve Jobs
En interessant og underholdende film om mannen bak maskinen. 

Da Ashton Kutcher hadde rollen som Steve Jobs i Jobs i 2013, lå filmens fokus på å fortelle om oppstarten av Apple, og hvordan Steve Jobs bygde sitt imperium. 

Regissør Danny Boyle og manusforfatter Aaron Sorkin har gått den motsatte veien med sin film om Apple-overhodet som gikk bort for fire år siden. 

Steve Jobs handler om mennesket bak den karismatiske presentatøren og den ikoniske pologenseren. 
Det vanskelige, stormannsgale, visjonære og interessante mennesket Steve Jobs. 

Virkningsfull fortellermåte 

Boyle og Sorkin sløyfer teknologisk utvikling og bygging av Apple-firmaet. 
De bruker isteden tre dager av Apples historie på å fortelle hvem Steve Jobs var. 

Annonseringen eller demovisningen av Macintosh i 1984, NeXT Computer i 1988 og iMac i 1998, er rammen for filmen. 
Med unntak av noen tilbakeblikk befinner vi oss hele tiden i garderobene, venterommene, scenegangene og scenene i lokalene disse presentasjonene finner sted. 

Fortellingen om hvem mennesket Steve Jobs var er dermed konsentrert ned til timene og minuttene i forkant av disse presentasjonene, øyeblikk som er fylt av nerver og spenning, der folks virkelige meninger og personlighet kommer frem. 

Det er en svært effektiv og virkningsfull måte å fortelle en historie på, og gjør at man sitter igjen med et inntrykk av at man har lært Steve Jobs litt bedre å kjenne. 

Oscar-verdige skuespillere 

Aaron Sorkin er berømt for sin evne til å skrive manus med smart dialog og kjappe replikkutvekslinger. 
Vi så det blant annet i The Social Network, og vi ser det igjen i denne filmen. 

Med dyktige skuespillere på laget i tillegg blir dialogen i Steve Jobs en underholdende affære, selv om kranglene mellom Jobs og hans kolleger ofte er vonde å bevitne. 

Michael Fassbender klarer å balansere Jobs karismatiske personlighet med hans manglende evne til å føle empati for sine medmennesker på en god måte. 
Han spiller troverdig og aldri karikert, selv når han viser ytterpunktene i Jobs personlighet. 

Jeg forstår godt at Fassbender ble Oscar-nominert for rollen, og det samme gjelder Kate Winslet som er fabelaktig som Jobs assistent Joanna Hoffman. 

Rollefigurene til begge er sterke personligheter og samspillet mellom de to er strålende. 
Blant annet er scenen når Hoffman setter Jobs på plass fordi han er urettferdig mot datteren, en fryd å se. 

Subtil og fin tidskoloritt 

Med en handling som strekker seg over fjorten år er det viktig at filmens tidskoloritt er god, men det er ikke mye å spille på i de begrensede rommene handlingen utspiller seg i. 

Det bidrar til at tidskoloritten aldri blir påtatt, og subtile detaljer, som at en skjortelomme på 80-tallet var stor nok til å romme en diskett, at det selvfølgelig er en Levis-bukse Jobs har på seg når han viser frem iMac-en i 1998, og at den “digitale assistenten” Newton hadde en penn, bidrar til at vi til enhver tid ser hvilken epoke vi befinner oss i. 

En spesielt fin scene, som vil få nostalgiske 70- og 80-tallsbarn til å nikke anerkjennende på hodet, er når Jobs datter Lisa sitter på en Macintosh og skaper litt abstrakt kunst i Paint. 

Kunstneriske friheter 

Filmen er basert på Walter Isaacsons biografi av Steve Jobs, som blant annet ble skrevet med utgangspunkt i over førti intervjuer med Jobs gjort over to år. 
Aaron Sorkin har også konsultert med Jobs medgrunnlegger av Apple, Steve Wozniak, for å sikre historisk nøyaktighet. 

Filmskaperne har selvfølgelig tatt seg noen friheter likevel. 
De bruker for eksempel presentasjonen fra MacWorld NY i 1998 når Jobs endelig skal avduke iMac-en, istedenfor presentasjonen fra The Apple Worldwide Developers Conference der han faktisk viste den frem for første gang. 

Slike små kunstneriske friheter er selvfølgelig helt greit, MacWorld-presentasjonen er mer berømt og der hadde Jobs dessuten på seg den berømte pologenseren. 
Sorkin og Boyle har sikkert tatt seg flere friheter også uten at jeg vet hvilke, men jeg har likevel inntrykket av at filmen har gitt et troverdig bilde av hvem Steve Jobs var. 

I filmens siste scene klarer ikke regissør Danny Boyle å dy seg for å pøse på med patos og sentimentalitet. 
Vi snakker jubel, pompøs musikk og intense blikk. 
Det er klisjéer, men kjisjéer har jo som kjent blitt det for en grunn – de fungerer. 

Det ble en liten klump i halsen på tampen. 
Filmen gjør meg rørt og imponert over mannen som var villig til å ofre alt for det han trodde på, som var kompromissløs i jakten på å nå sine mål, som hadde et enormt ønske om å sette sitt fotavtrykk i historien – og kan vi jo trygt si at han klarte. 
",1
"Den Gode Dinosaur
Fattig på den gode Pixar-humoren. 

Den Gode Dinosaur er en vakkert animert, lun og ganske sjarmerende fortelling med et fiffig utgangspunkt, men den er hverken spennende, fantasirik eller smart nok til å plassere seg i det øvre sjikt av Pixars familiefilmer. 

Denne gangen har gigantene i Pixar og Disney stilt inn siktet mot den yngre delen av fansen. 
Dermed er mye av den sofistikerte humoren, som har blitt et varemerke for Pixar, borte. 

Her brukes mye tid på fysisk slapstick og humørfylte møter med finurlige figurer. 
Dette blir ganske langtekkelig i lengden, og filmen har bare glimtvis den doble bunnen som gjør at vitsene fungerer for både liten og stor. 

Historien følger en kjent oppskrift med en hjertegod, men pysete helt som må finne motet sitt og seg selv på et farefullt eventyr. 
Men regissør Peter Sohn klarer hverken å bygge et fengende nok rollegalleri eller skape nok dramatikk til at dette blir noe mer enn en helt ""midt på treet""-variant av en klassisk fabel. 

Alene i den store ville verden 

Premisset er fornøyelig i Den Gode Dinosaur. 
Hva om meteoritten som utryddet dinosaurene ikke hadde truffet jorda for 65 millioner år siden? 

Vi møter den unge dinosauren Arlo. 
Til daglig småengstelig bondesønn på familiens gård, men etter en kaotisk jakt på en maistyv havner han langt av sted fra alt som er kjent og trygt. 

Med kun en vag geografisk beskrivelse å gå etter, blir det en farefull reise for å finne tilbake til gården. 
Men han får godt selskap i den foreldreløse guttungen Tass (Spot på engelsk), som til tross for meget begrenset språk, viser seg å være en temmelig skogsmart type. 

Det er selvfølgelig både raringer, snillinger og slemminger ute i villmarken, og Arlo møter dem alle. 
Her er det noen minneverdige øyeblikk. 
Spesielt introduksjonen av hovedskurkene er en velskrevet liten perle, men det er dessverre langt mellom godbitene. 

Ofte blir Arlos møter og opplevelser blekere versjoner av populære scener og figurer fra animasjonsfilmhistorien. 
Filmen oppleves i det hele som en samling historieelementer vi har sett før, inkludert noen veldig opplagte lån fra gamle Disney-klassikere. 

En vakker skuffelse 

Animasjonsarbeidet gjør at Den Gode Dinosaur er flott å se på. 
Spesielt en del av landskapene er både stemningsfulle og naturtro i sin detaljrikdom. 

Her er også mange av stilgrepene beslektet med klassiske animasjonsfilmer, noe som gir filmen et nostalgisk drag og plasserer den i godt selskap med flere av Disneys dyrebaserte animasjonsfilmer. 

Og dette er ikke en dårlig familiefilm. 
Mange vil nok finne mye glede i dette enkle feelgoodeventyret. 
Og filmskaperne prøver også å opprettholde litt av den gjenkjennelige raffinerte Pixar-humoren, spesielt gjennom å lene seg på western-sjangeren for litt lettbent referansevitsing. 

Men jeg har større forventninger til Pixar-gjengen enn at de skal klare å lage en helt grei eventyrvariant over gammel lest. 

Når det gjelder publikums innlevelse i figurene og nerven i historien, ligger dette langt bak selskapets egne giganter. 
Vennskapet mellom dinosaur og guttunge finner aldri en naturlig kjemi fra karakterene selv, og regissør Sohn må ty til eksterne, og ganske pompøse, visuelle triks for å skape tårefylt samhørighet mellom de to. 

Det er et av flere plaster som holder ""Den Gode Dinosaur"" greit sammen som fortelling, men det er også slike nødløsninger som gjør at filmen svinger dårlig som helhet og blir en real Pixar-skuffelse. 

Denne anmeldelsen er basert på 3D-versjonen med norske stemmer. 
Jeg vet derfor ikke om vitsene og replikkene fungerer bedre i originalversjonen, hvor blant annet Steve Zahn og Frances McDormand har sentrale roller. 
",0
"The Big Short
En morsom komedie om et tema som er alt annet enn morsomt. 

«Greed is good», sa Michael Douglas en gang i en film du kanskje har hørt om. 
Da finanskrisa slo til i 2007 fikk verden imidlertid merke konsekvensene av noen menns grådighet på kroppen. 
Det var alt annet enn godt. 

Millioner av mennesker mistet jobbene sine og hjemmene sine. 
Tallene er overhodet ikke morsom lesning – likevel er The Big Short en skikkelig morsom film. 

Filmen er basert på Michael Lewis sin bok om finanskrisa, The Big Short: 
Inside the Doomsday Machine. 
Og regissør og manusforfatter Adam McKay, kjent for samarbeidet med Will Ferell i filmer som Anchorman og Step Brothers og Funny Or Die-prosjektet, har laget en komedie som virkelig retter den berømmelige finger’n til folka som forårsaket krisa. 

Det er kjempegøy! 
Med sitt velskrevne manus, smarte humor og gode skuespillere med på laget, er The Big Short en fornøyelig filmopplevelse, selv som temaet er aldri så dystert. 

Gutta som lukta lunta 

Sammen med manusforfatter Charles Randolph tar Adam McKay oss med inn i finansverdenen i årene før krisa. 
Noen få smartinger har oppdaget at det som ser ut som et sunt og voksende boligmarked i USA, i virkeligheten er en massiv boligboble som er i ferd med å sprekke. 

Ryan Gosling er filmens fortellerstemme, og rollefiguren hans Jared Vennett, en selvdiggende, selvbrun, sleiping av en obligasjonsmegler, er herlig eplekjekk når han snakker rett til kamera og forteller oss at dette er en historie om «weirdos and outsiders» som ingen trodde kunne ha rett. 

Christian Bale spiller mannen som aller først oppdaget at boligmarkedet var ustabilt, den eksentriske hedgefondforvalteren Dr. Michael Burry. 
Han har Asperger syndrom, glassøye og et talent for trommespilling. 
Han liker å gå barbeint inne og er jævlig god med tall. 

Jared Vennett er den eneste som tror på Burry når han i 2005 anslår at boligmarkedet kommer til å kollapse i 2007. 
Han skjønner at dette er kunnskap man kan tjene penger på, og veldig enkelt forklart så begynner han å vedde penger mot boligmarkedet – mot den amerikanske økonomien. 
Han får med seg hedgefondforvalteren Mark Baum, spilt av Steve Carell, som hater systemet han selv er en del av, og som gjerne vil sparke litt Wall Street-ræv og tjene penger på det samtidig. 

Finansjyplingene Jamie Shipley og Charlie Geller, spilt av Finn Wittrock og John Magaro, får også nyss om Burrys forutsigelser, og med litt hjelp fra mentoren Ben Rickert, spilt av Brad Pitt, slenger de alt de har av kapital på veddebordet. 

Gøyalt metagrep 

Å si at disse gutta vedder penger på boligmarkedets kollaps er selvfølgelig ikke riktig, men en ekstrem forenkling av hva de faktisk gjør. 
Her er det mye finansterminologi som egentlig må med for å forklare. 

Det er mye å holde styr på, og ikke alltid like lett å henge med i filmen, men hver gang det nesten begynner å koke i topplokket stopper imidlertid regissør McKay opp for å forklare. 
Her river han fullstendig ned den fjerde veggen ved å klippe til ulike kjendiser som tar de fine finansordene ned på vårt nivå. 

Det første slike bruddet kommer i form av The Wolf of Wall Street-stjerna Margot Robbie. 
Sittende i et gigantisk boblebad med champagneglasset i hånd, forklarer hun fort og gæli hvorfor lån som kalles subprime ikke er bra, og at vi egentlig bare kan tenke «dritt» hver gang vi hører «subprime». 

Jeg elsker metagrep som dette, og disse bruddene er ikke bare morsomme, men også en effektiv måte å gjøre noe innviklet mer forståelig. 

Strålende skuespill 

The Big Short har et imponerende stjernegalleri av skuespillere, som vet å utnytte filmens gode manus. 

Christian Bale er for eksempel fabelaktig når Dr. Michael Burry prøver å forklare de store Wall Street-gutta at det de ikke klarer å forstå egentlig er veldig enkelt. 
Og Steve Carell spiller strålende når det går opp for Baum hvor omfattende bankenes juksing med risikovurdering på huslån er. 

Ryan Gosling er på sin side en morsom historieforteller, og han passer som vanlig godt i rollen som selvgod frekkas og kjekkas. 

Både underholder og underviser 

The Big Short en ingen fortelling om rettferdighetens forkjempere. 
Gjengen vi møter her handler stort sett for egen vinning. 

Siden Vennett ikke har noen annen agenda enn å tjene penger selv, er det et smart grep å bruke ham som forteller. 
Filmskaperne blir aldri en moralens vokter som taler til deg fra sin høye hest, og dermed kan de kjøre på med de vittige kommentarene og den lettbeinte tilnærmingen til tema som gjør The Big Short så underholdende. 

Vittighetene tones riktignok litt ned etter hvert som alvoret i situasjonen går opp for de involverte, et alvor som også smitter over på meg i kinosalen. 
På denne måten skaper Adam McKay en film som ikke bare underholder, men underviser. 

Vi kan ikke bli påmint nok ganger at de rike mennene i bankene som gamblet med folks liv gikk fri, at det til slutt var den vanlige mannen i gata som måtte betale for deres grådighet 
",1
"Ride Along 2
Tradisjonell og munnrapp actionkomedie. 

Jeg likte Ride Along (2014) godt. 
Så den fra sofaen, spiste pizza og hadde en tipp topp filmaften. 

Film nummer to legger seg kledelig i samme sporet, med en underholdende miks av munnrapp komedie, lettbent politietterforskning og god popkornaction. 

«Buddy cop»-sjangeren krever en god dose partnerkjemi for å virkelig svinge, og Kevin Hart og Ice Cube er en velfungerende match. 
Mer munnrapp enn fotrapp, mer gatesmart enn detektivsmart – og det kler denne bilfokuserte actionfilmen godt. 

Etterforskere på road trip 

Selv om de motvillige partnerne James Payton (Ice Cube) og Ben Barber (Kevin Hart) klarte å gå fra fiendtlighet til noenlunde vennskap på slutten av Ride Along, så er gnisningene mellom de blivende svigerbrødrene tilbake i starten av oppfølgeren. 

For å kunne gjenta Ride Along-formelen følger filmen en klassisk Die Hard/Beverly Hills Cop-variant og sender de to Atlanta-etterforskerne til Miami for å ""pisse i noen andres basseng"". 

De jakter en rik og slibrig smugler (Benjamin Bratt). 
Til å velte denne storskurken av tronen får de hjelp av den lokale detektiven Maya (Olivia Munn), og mer motvillig assistanse fra hackeren A.J (Ken Jeong). 

Og for å sette det hele i en passe tidsklemme, må de løse hele saken før lørdag, for da skal Barber gifte seg med søstera til Payton. 

Du kan lett ramse opp tjue bedre actionkomedier som Ride Along 2 er skyldig i å stjele fra her, men summen av tyveriene funker likevel bra. 

Regissør Tim Story kan denne oppskriften. 
Han har valgt ut skuespillere som funker i denne oppskriften. 
Og han har krydret kaka med nok egenart og fiffig dialog til at det ikke føles som en reprise. 

Smart gamer-link 

Ben Barber er en gamer. 
Dette ble brukt til både humor og plott i første filmen, og Ride Along 2 klarer å utvikle dette på smart vis. 

For det første er det gjennom sin enorme kunnskap fra skytespillenes verden at Barber hjelper til i etterforskningen, ved å kjenne igjen våpen og tilby en mer strategisk vri til duellene. 

For det andre er den beste scenen i Ride Along 2 en biljakt der det skiftes lekent mellom Miamis virkelige gater, og en animert versjon av jakten hvor Barber setter seg i bilspillmodus for å riste av seg bøllene. 

Det er både et kult perspektiv og et finurlig grep for å løfte noe så actionfilmhverdagslig som en lavbudsjetts biljakt til en av filmens artigste sekvenser. 

Jeg liker Kevin Hart godt, komikeren går sjeldent på tomgang og er glimtvis genial. 
Ice Cube er også en veldig fengende skuespiller når han får trekke på egen aura og personlighet. 
Til sammen utgjør de en verbal duo som sikter på lettbent underholdning, og treffer bredt og godt. 

Ken Jeong gjør stort sett samme figuren han har vist fram i Hangover-filmene og Community. 
Den kan han godt, og spesielt samspillet med Hart gir et par øyeblikk som vil sende latter og litt vemmelse ut i kinosalen. 

Dette er ikke en klassiker i actionkomedie-hylla, men dette er en kul variasjon over et kjent tema – og Ride Along 2 fungerer utmerket som fredagskos for fansen! 
",1
"The Assassin
Filmkunst av ypperste klasse. 

Det tok den taiwanske filmskaperen Hou Hsiao-Hsien ti år å realisere sitt mesterstykke Nie yin niang, men da The Assassin omsider så dagens lys i 2015 vant Hou prisen for beste regi under Filmfestivalen i Cannes. 

Det er lett å forstå hvorfor. 
The Assassin er et mesterlig regissert stykke filmkunst, som nærmest tar pusten fra en med sine vakre bilder. 

En enestående snikmorder 

Handlingen utspiller seg i Kina under Tang-dynastiet på 900-tallet. 
Tang-dynastiet var en gullalder for kultur og utdannelse, et av høydepunktene i kinesisk sivilisasjon, men på 900-tallet gikk dynastiet mot slutten. 

Vi møter Nie Yinniang, spilt av Qi Shu, som ble bortført som tiåring av Jiaxin, spilt av Sheu Fang-yi, en nonne som har trent henne opp til å bli en formidabel snikmorder med eksepsjonelle sverdferdigheter. 
Yianniangs spesialitet er å ta livet av korrupte embetsmenn, men når hun skåner en mann hun skal drepe fordi sønnen hans er til stede, blir straffen hard. 

Nåde er ikke populært hos Jiaxin, og mesteren sender derfor Yianniang på et oppdrag som skal slukke all medlidenhet i henne for alltid. 

Hun må reise til hjemprovinsen Weibo, der det keiserlige hoffet har begynt å miste makta, for å drepe militærguvernøren i provinsen – fetteren hennes Tian Ji'an – hennes tidligere forlovede. 

Tar seg god tid 

I tillegg til regien har Hou Hsiao-Hsien også skrevet filmens manus sammen med tre andre manusforfattere, og han bruker lang tid på å fortelle det som skal fortelles. 

Ved å bruke dialog for å bringe handlingen videre istedenfor å vise det som snakkes om hele tiden, haster ikke historien av gårde, men utfoldes i et naturlig tempo. 

Hou lar rollefigurene fortelle det mange andre filmskapere ville ha visualisert, som for eksempel et eventyr om kongens sangfugl som sluttet å synge. 
Eventyret fortelles enkelt og greit av Jiaxin mens hun spiller på en sitar. 

Vi må selv bruke fantasien for å se for oss sangfuglen, som i sin ensomhet ikke ville synge før den så en annen fugl – seg selv i et speil. 
I sin nakenhet blir fortellingen enda mer virkningsfull. 

Slående visuell stil 

Selv om Hou legger mye vekt på dialogen har The Assassin en sanselig visualitet som gjør dette til en helt spesiell filmopplevelse. 

Filmfotograf Ping Bin Lee maler vakre tablåer som det nesten er meditativt å ta inn. 
Filmen begynner i svart-hvitt før den blomstrer ut i rødt, grønt og gule fargetoner, og regissør 
Hoe bruker hele rommet i scenene som utspiller seg. 

En av filmens kampscener utspiller seg for eksempel bak noen trær langt inne i bildet. 
Og når Yianniang oppsøker fetteren for å ta livet av ham, dveler hun i bakgrunnen bak en flortynn gardin mens en scene mellom fetteren og kona utspiller seg. 

Det er en tilbakeholdenhet i det som gjenspeiler Yianniangs indre kvaler. 
Skal hun fullføre oppdraget for mesteren sin, eller skal hun følge sin egen samvittighet? 
Scenen er en av filmens vakreste, det er utrolig hvor mye følelser det går an å tolke i Yianniangs lukkede ansikt. 

Filmkunst av ypperste klasse 

The Assassin er ikke en film for kampsportentusiaster som forventer seg en tradisjonell, actionspekket sjangerfilm. 

Yianniang slåss på en effektiv og tilbakeholden måte der hun aldri bruker aldri mer energi på bevegelsene enn nødvendig, og filmen har ingen kampsportscener som er med ene og alene for kampsportens skyld. 

Alle elementene i filmen er der for å fortelle en historie, og det er umulig å ikke bli sterkt berørt av det vakre i hver eneste scene. 

Det tok altså Hou Hsiao-Hsien ti år å realisere The Assassin, og dette er filmkunst av ypperste klasse. 
",1
"The Priest's Children
Forviklingskomedie med brodd og bismak. 

Du må vente ganske lenge før den virkelige brodden i religionskomedien The Priest's Children kommer, men når filmen setter punktum sitter man lett punktert tilbake i kinomørket. 

Mer skal jeg ikke si om den saken, men jeg vil gjerne si noen ord om komedien som leder opp mot avslutningen, for den er riktig så fornøyelig. 

Religiøs skyldfølelse, sjalusi og gode intensjoner svirrer rundt hverandre i en situasjonsrik fortelling med temperament og god humoristisk timing. 

Skuespillet er glimrende og handlingen er både sår og syrlig. 
Regissør Vinko Bresan er ute etter å blottstille våre hemmeligheter, og institusjonene som holder på dem. 

En prest og en plage 

Don Fabijan (Kresimir Mikic) er en ung katolsk prest på en billedskjønn liten turistøy i Adriaterhavet. 
Og han er bekymret. 

Han holder begravelse etter begravelse, men ingen barnedåper. 
Hva skal skje med befolkningstallet? 

Etter en skriftebekjennelse fra den lokale kioskselgeren, skjønner han at det er kondombruken blant øyas beboere som er problemet. 

Og sammen med kioskselgeren og apotekeren tar presten grep. 
De stikker hull i alle kondomene, bytter ut P-pillene med vitaminer og lar guds vilje være prevensjon nok. 

Graviditetene lar ikke vente på seg, men ikke alle seksuelle forhold tåler dagens lys. 
Og ikke alle kan ta hånd om et barn utenfor ekteskap. 

Problemene blir mange, og regissør Vinko Bresan storkoser seg med å male dem ut i en drivende god forviklingskomedie. 

Leken i både form og innhold 

Filmskaperen leker med både form, sjanger og publikums forventninger i The Priest's Children. 

Vinko Bresan er ikke redd for å bryte den fjerde veggen og lar presten Don Fabijan prate direkte til kamera. 
Det grepet skaper en umiddelbar fortrolighet mellom publikum og prest, og plasserer synsvinkelen vår effektivt på hans side. 

Regissøren dyrker også bruddet med forventningene våre. 
Han bygger figurer med møysommelig presisjon, for så å vrenge dem rett foran øynene oss i neste scene. 

Don Fabijan utgjør et velspilt, veltalende og fengende trekløver med sine medhjelpere Petar (Niksa Butijer) og Marin (Drazen Kuhn). 
De legger nesen bort andres høyst private saker, og bygger etter hvert opp et heftig etterretningsvesen for hvem som ligger med hvem. 

Og i det Bresan snur komedie til tragedie er det nettopp spørsmålet om hva en skal gjøre med slik privat informasjon som stikker oss i hjerte. 
Og som blir hengende ved oss lenge etter rulleteksten. 
",1
"Stabukker
Svart sauekomedie er best som nært familiedrama. 

Stabukker har gode kvaliteter som en folkelig og fornøyelig film. 

Her skildres gretne gamle gubber som blir smått humoristiske i sine satte vaner. 
Her skildres hardt, ærlig og tradisjonelt arbeid satt opp mot moderne og praktisk ubarmhjertighet og her dyrkes forholdet mellom bonde og gårdsdyr på et rørende og billedskjønt vis. 

Det er likevel ikke det som gjør dette til en minneverdig filmopplevelse. 
Det er det naturnære menneskedramaet som virkelig fester seg. 
Flott framført, og nydelig filmet. 

Og slutten på regissør Grímur Hákonarsons film er nesten uutholdelig vakker, når han viser fram det spektakulære som kan bo i menneskers hverdagsdrama. 

To brødre, en sauestamme 

Gummi (Sigurður Sigurjónsson) og Kiddi (Theodór Júlíusson) er ungkarer og brødre. 
Grå i skjegget og sta i skolten. 
De bor på samme gård, men har ikke snakket sammen på flere tiår. 

Familiens saueflokk er begge brødrenes stolthet, levebrød og store kjærlighet. 
Så da skrapesyken rammer dalen, og veterinæren bestemmer at det blir nødslakt, så rakner hverdagen for de einstøingene. 

Det er Gummi vi følger tettest. 
Han spilles tilbakeholdent og nært av Sigurður Sigurjónsson. 
Som karakter kler han jobben sin med nærmest karikaturisk presisjon. 
Det myke krøllete skjegget og de kloke slitne øynene gir ro og gjenkjennelighet, egenskaper som settes effektivt opp mot moderniserte og kliniske landbruksregler. 

Fotograf Sturla Brandth Grøvlen (En natt i Berlin) følger Gummi på en måte som gjør at stemninger og ansiktsdragninger får kommunisere tydeligere enn ord. 

Det trengs. 
For på papiret er jo alt så fordømt fornuftig og valgene så opplagte når myndighetene skal gi kompensasjon for saueflokk. 

Grøvlen har også et godt øye for dagslysets variasjoner over det flate Islandske landskapet, og fanger et av filmens vakreste øyeblikk når en gravemaskin varsom gravlegger de uheldige sauene. 

Nøden lærer naken bror å elske 

I motsetning til David Lynchs rørende The Straight Story (1999) drives ikke noen av brødrene her i retning av hverandre på grunn av en lengsel etter å skvære opp. 
Det er nøden som bringer de stadig noen korte grynt nærmere hverandre. 

Det kommer små drypp av en lite hyggelig oppvekstskildring. 
Og det er imponerende og fascinerende å se hvor ung og forsvarsløs en bror kan bli i møte med sin bror, selv om skjegget er grått. 

Denne råskapen mellom de to barnløse gubbene setter opp filmen for en følelsessterk sluttsekvens. 
Med smart lyssetting, og flere lag med dramatikk klarer Grímur Hákonarsons og Sturla Brandth Grøvlen å fange hvor vanvittig mye som kan endre seg når en kjenner ryggen røre ved veggen. 
",1
"Grendel
Mockumentary som blir sittende fast i «metagrep»-tåka. 

Trønderske Grendel starter friskt, og det er en del fiffig meta- og referansehumor å finne i begynnelsen av denne lavbudsjetts skrekk-komedien. 

Men en grei manuside ender dessverre som en ganske slitsom og tam sjangerlek som hverken skremmer eller fenger i kinomørket. 

Formmessig er ""found footage""-vrien en praktisk og sjangersmart måte å holde det visuelle stilrent og effektivt på. 
Men dette grepet glipper allerede på vei ut til øya. 

Jeg vet ikke om disse glippene gjøres for å parodiere ""found footage""-sjangeren, eller om det rett og slett bare glipper ved en del anledninger – men det setter uansett tonen for en film som svimler rundt i en metagreptåke så referansetjukk at både spenning og humor bare glimtvis blir synlig. 

Skrekkfilminnspilling blir til skrekkfilm 

Filmen følger en utvidet vennegjeng som skal ut på en øy i Trøndelag for å lage en skrekkfilm om monsteret Grendel. 

For å legge til enda et lag, har manusforfatter Tomas Grande skrevet en bakgrunnshistorie som ligner mye på skuespillernes virkelige historie. 
Både skuespillere og rollefigurer er en internasjonal vennegjeng som møttes på filmskole i USA og som nå er samlet igjen for å jobbe sammen i Norge. 

Vel ute på øya har de tre dager på seg til å lage skrekkfilmen sin. 
Det starter ganske så bra, men så oppdager de at de ikke er alene ute i havgapet ... 

Fram til det begynner å skje mystiske ting ute på øya, fungerer historien tålelig greit. 
Jeg synes bakomfilmfotograf Ann (Ann Mathea Wollan) er en kul rolle som spiller på lag med publikum på en smart måte. 
Jeg skulle gjerne sett at hennes «bullshit»-filtrerende funksjon i møte det øvrige rollegalleriet hadde blitt utviklet mer. 

Australske Dan Trotter er også en livlig tilstedeværelse. 
Han blir litt mye til tider, men har en umiddelbar sjarm som skaper noen kostelige øyeblikk. 

Men fra filmen introduserer det virkelige monsteret, blir det hele en langdryg affere. 
Fungerende skrekkelementer er totalt fraværende. 
Her slutter også filmen av en eller annen grunn å være komedie. 

I stedet sendes vi inn i en sjangerklisjekarusell som oppleves som en slags anmassende monsterutgave av «Benny Hill»-jakten. 

Manuset holder ikke hele veien inn 

Både skuespillere og manus svikter mot slutten av filmen. 
Det blir aldri spennende å se hvordan det går i kampen mellom den urgamle ondskapen og de filmglade ungdommene. 

Figurene virrer rundt i skogen på tomgang, og selveste Grendel er hverken teit nok eller fæl nok til å skape noe særlig inntrykk. 

Og når det eneste grepet som gjøres for å skru opp intensiteten er å legge til litt digitalt skurr på billedsiden, så blir det direkte kjedelig å være på skogstur med skrekkfilmentusiastene. 

Nivået på vitsene har også en nedadgående kurve utover i filmen. 
Og når utgangspunktet er vitsing om kattevideoer og Nicolas Cage, så bør den utviklingen egentlig helst være motsatt. 

Grendel har kinopremiere i følgende byer: Trondheim, Levanger, Verdal, Steinkjer, Drøbak, Eidsberg, Sykkylven, Leknes, Tromsø, Narvik, Tomrefjord, Skjærvøy, Stjørdal og Årdal. 
",0
"Suffragette- Kampen for frihet 

En viktig historie som engasjerer, men ikke når de store høydene. 

I en tid der mange kvinner tar sin stemmerett for gitt, kan det være greit å bli påminnet kampen kvinner måtte gjennomgå for å kunne bestemme over sitt eget liv. 

I Suffragette – Kampen for frihet blandes fiksjon med virkelige hendelser og personer, for å fortelle om tiden da kvinnebevegelsen begynte å ty til voldelige midler for å bli hørt. 

Gode skuespillere og et tydelig budskap gjør at Suffragette tidvis blir en gripende film, men det fremstår likevel som et svært tradisjonelt historisk drama, som ikke utfordrer konvensjonell fortellerteknikk på noen måte. 

Handling foran ord 

Året er 1910, byen er London. 
Maud Watts, spilt av Carrey Mulligan, sliter seg halvt i hjel på vaskeriet hun har jobbet på hele livet. 
Kvinnene jobber lengre enn mennene, men får betalt mindre. 
Bestyreren forsyner seg som han vil av kvinnene, ingen tør gjøre noe. 

Etter hvert som ønsket om å gjøre noe med sin egen elendighet blir sterkere, blir Maud en del av et ekstremistisk miljø i suffragettebevegelsen. 
Ledet an av den historisk virkelige suffragetten Emmeline Pankhurst, her portrettert av Meryl Streep, begynner de i større og større grad å bruke vold for å fremme sin sak om stemmerett og mer rettigheter for kvinner. 

«Deeds, not words», er det nye mottoet og plutselig er det murstein, ikke ord, som kastes når suffragettene demonstrerer. 

Det er mye sinne og frustrasjon på begge sider av kampen. 
Maktens menn ser på kvinnebevegelsen som en fare for samfunnet, mens kvinnebevegelsen har sett seg lei på et samfunn der det kun er menn som har makt. 

Ikke nok med at de ikke kan stemme, mannen eier hjemmet, mannen har kontroll over økonomien, og mannen har loven på sin side når det gjelder barna. 

Troverdig skuespill 

Carrey Mulligans Maud er en fiktiv rollefigur, noe som kommer tydelig frem i all elendigheten hun opplever. 
Det er ikke måte på hvor hardt liv hun har hatt og hvor mye hun må gjennomgå. 
Hun er alle historier om vanskeligstilte kvinner på 1900-tallet i én. 

Hennes historie fremstår ikke som spesielt troverdig, men Carrey Mulligan selv gjør flott prestasjon. 

Hun spiller svært godt som en kvinne som kaster seg ut i en viktig sak i håp om et bedre liv, og hun er spesielt god når Maud begynner å forstå at hun selv har makt til å slåss for sin egen frihet. 

Mulligan er usedvanlig uttrykksfull og formidler raseriet mot overmakta, som ulmer under den kuede overflaten, på en troverdig måte. 

Lite Meryl Streep på lerretet 

Brendan Gleeson er også fin i rollen som etterforskeren Arthur Steed, som forsøker å stanse suffragettenes nye metoder, og Helena Bonham Carter og Anne-Marie Duff er også gode i rollen som kvinner som har gitt alt i kampen for kvinners stemmerett. 

Meryl Streep sin rollefigur er ikke nødvendig å si så mye om. 
Det er i hvert fall voldsomt å ha Streep på filmplakaten, med tanke på at hun er tilstede på lerretet i under fem minutter. 

Filmens svakeste figur er Mauds mann Sonny, spilt av Ben Whishaw. 
Han fremstår som selve stereotypien på en arbeiderklassemann på 1900-tallet, som mente kvinnen var underlagt mannen. 
Fordi det ikke brukes nok tid på å utforske følelsene bak handlingene hans, blir han en endimensjonal og uinteressant rollefigur. 

Problematiserer ikke nok 

Suffragette – Kampen for frihet romantiserer til en viss grad de ekstremistiske handlingene suffragettene utførte. 
I dag ville vi ansett mye av det de gjorde som terrorisme, selv om saken var aldri så god. 

Regissør Sarah Gavron og manusforfatter Abi Morgan problematiserer ikke i stor nok grad det faktum at disse kvinnene sprengte hjem og gjorde det de kunne for å ødelegge kommunikasjonslinjene i London. 

Hadde de utforsket problematikken rundt dette, om målet helliger middelet, i større grad, så hadde Suffragette blitt en langt mer interessant film. 

Nå forteller filmskaperne kun en enkel historie fra a til å, og selv om jeg absolutt lar meg røre av kampen disse kvinnene faktisk har ført for min frihet, blir historiefortellingen for trygg og konvensjonell til at filmen når de helt store høydene. 
",1
"13 hours: The Secret Soldiers of Benghazi
Effektiv krigsunderholdning. 

Når regissør Michael Bay (Bad Boys, Pearl Harbour, Transformers) lager film om amerikanske soldater, vet man at man kan forvente seg en helamerikansk heltehistorie med mye smell og ødeleggelse. 

13 hours: The Secret Soldiers of Benghazi er basert på en sann historie, men Bay får det likevel til å se ut som en krigsfantasi fra gutterommet. 
Dårlig er det ikke, bare en smule endimensjonalt. 

Likevel makter filmen å formidle noen figurer og skjebner som er verdt å engasjere seg i. 
Og når kulene suser rundt ørene våre, mens granatene smeller, er 13 Hours effektiv krigsunderholdning. 

Omringet av fiender 

Libya er et uoversiktlig kaos etter Ghadaffis død. 
En amerikansk diplomatisk post i Benghazi angripes av islamister i september 2012. 

Seks innleide sikkerhetssoldater rykker inn for å redde de overlevende tilbake til en hemmelig CIA-base i nærheten. 
Men situasjonen blir stadig farligere, i en by der det er umulig å skille mellom venner og fiender, mens allianser stadig skifter. 

Og snart er soldater og CIA-personell omringet av tungt bevæpnede fiender, mens redningen virker å være langt unna. 

James Badge Dale og John Krasinski spiller de viktigste rollene, og har nok karisma og egenskaper til å formidle figurer verdt å bry seg om. 

Resten av persongalleriet består for det meste av machotøffinger som lirer av seg kjekke kommentarer. 

Den eneste CIA-dama med replikker i filmen blir umiddelbart utsatt for en kjønnsdiskriminerende kommentar. 
Michael Bay har alltid laget testosterontunge filmer, og 13 Hours er ikke et unntak. 

Filmatisk ødeleggelse 

Denne filmen fungerer greit som actionfylt underholdning, der de amerikanske soldatene er mennesker, mens de angripende islamistene er pappfigurer som får det de fortjener. 

Sånn sett er dette en søsterfilm til Black Hawk Down, som det også refereres til i denne filmen. 

Flaggveivingen er ikke påtagelig, annet enn et kort klipp der tre islamister skyter på det amerikanske flagget med maskingevær - i slow motion. 

Historien er nok ment å appellere til konservative amerikaneres nasjonalfølelse, ikke få dem til å stille alt for mange storpolitiske spørsmål om hva USA egentlig hadde å gjøre i Libya i 2012. 

Jeg hadde heller ikke trodd av Michael Bay skulle være interessert i å fortelle en slik historie. 

Filmatisk ødeleggelse er hans styrke, og det er også de beste kvalitetene ved 13 hours: The Secret Soldiers of Benghazi 
",1
"Tordenskjold og Kold
Morsomt og respektløst om historisk helt. 

Den historiske personligheten Peter Wessel Tordenskjold blir skildret som sexavhengig rock'n roll-aristokrat i den danske filmen Tordenskjold og Kold, etter et manus av Erlend Loe. 

Det er en frisk og uventet fremstilling av den dansk-norske sjøoffiseren som var med på å knuse svenskene i den store nordiske krigen på starten av 1700-tallet. 

Jakob Oftebro spiller Tordenskjold med en befriende mangel på respekt for hans historiske bedrifter, og gjør dette til et interessant portrett av en mann på vei mot bunnen uten en krig å holde ham flytende. 

Vil inngå ekteskap 

Historien forteller om Tordenskjolds siste måneder i 1720. 

Krigen er over, og han tjener til livets opphold med å fortelle om sine bedrifter i fornemme forsamlinger, mens hans trofaste kammertjener Kold (Martin Buch) selger Tordenskjold-merchandise og gjør generelt sitt beste for å tilrettelegge hverdagen. 

Så får Tordenskjold muligheten til å inngå ekteskap med en bemidlet britisk dame, og legger ut på reise mot Hannover for å møte henne. 

Tordenskjold fremstilles som en fortapt mann, kun på jakt etter neste ligg og mer penger. 
Handlingen er gjennomgående seksualisert, som om krigshelten kun er interessert i å erobre kvinner, i mangel av noe annet å erobre. 

Erlend Loes manus tar i bruk flere anakronistiske ord og uttrykk, som for å markere at dette er alt annet enn en historieleksjon. 

Det er vellykket, for Tordenskjold og Kold er underholdende i sin respektløse tilnærming til historiske fakta. 
Her har nok Erlend Loe lekt seg mye med både figurer, hendelser og miljøskildringer, som er til filmens fordel. 

Emosjonell kjerne 

Jakob Oftebro spiller en morsom rolle, der vi aner tragedien som ligger bak. 
Tordenskjold lever et tomt liv i krigens skygge, der han livnærer seg på gamle bedrifter, og har få utsikter til nye høydepunkter. 

Forholdet til kammertjeneren Kold veksler fornøyelig mellom å være kameratslig og fiendtlig. 
I det ene øyeblikket er de konverserende venner, mens i det neste gjøres styrkeforholdet mellom herren og hans tjener tindrende klart. 

Dette skiftende forholdet er med på å drive filmen fremover og gi den en emosjonell kjerne etter hvert som Tordenskjold rykker stadig nærmere avgrunnen. 

Tordenskjold og Kold er kanskje ikke den definitive filmen om krigshelten. 
En norsk film har vært under planlegging, men det er i skrivende stund ukjent når den eventuelt ser dagens lys. 

Enn så lenge er denne danske filmen en interessant variant av Tordenskjold-myten, med skeiv regi av Henrik Ruben Genz, underfundig manus av Erlend Loe og energisk innsats av Jakob Oftebro, godt kontrastert av Martin Buchs mer tilbakeholdne spill. 

Kanskje blir dette en anelse for smalt og snålt for noen, men Tordenskjold og Kold er i hvert fall ikke kjedelig 
",1
"Den danske piken
Historien sukres unødvendig mye. 

En viktig historie fortelles for rent og pent i regissør Tom Hoopers film Den danske piken. 

Både Eddie Redmayne og Alicia Vikander spiller solid nok til å forsvare sine Oscar-nominasjoner, mens foto, klipp, kostymer og tidskoloritt holder en utsøkt kvalitet. 

Det som trekker ned, er regissørens hang til melodramatiske løsninger, som er med på å sukre historien unødvendig mye, og gjør den mindre engasjerende enn den har potensial til. 

Filmen er flott, bevares, men jeg kan ikke fri meg for tanken at den kunne og burde vært enda bedre. 

Einar blir Lili 

Ekteparet Einar og Gerda Wegener jobber som malere i København i 1926. 

Einar (Eddie Redmayne) viser interesse for dameklær. 
Gerda (Alicia Vikander) oppmuntrer ham til å kle seg ut for en fest. 

Men det viser seg at Einars interesse for alt som er feminint stikker langt dypere, og snart slår hans transseksualitet ut i full blomst som Lili Elbe. 

Denne situasjonen blir en utfordring, både for karrieren, ekteskapet og forholdet til samfunnet rundt. 

Einars utvikling og transformasjon til Lili skildres gradvis og smakfullt. 
Jeg liker også hvordan Gerdas reaksjoner fanges opp. 
Her er det ingen krisemaksimering eller ekstreme følelsesutbrudd. 

I stedet ser vi en kone med dyp kjærlighet for sin mann som forstår at han har et behov som han må få lov til å utforske. 

Senere i filmen kommer de oppskriftsmessige reaksjonene fra samfunnet rundt, i form av mistenksomhet og - i ytterste konsekvens - voldsomheter. 

Prøver for hardt 

Eddie Redmayne spiller i bunn og grunn to forskjellige personligheter i denne filmen. 
Han veksler mellom dem med stadig færre forskjeller, etter hvert som Lili tar over for Einar. 

Det er en modig, nyansert og velspilt rolle, men det er ikke helt overbevisende at diverse figurer i filmen tar Lili for å være en faktisk kvinne. 

Alicia Vikander, en av nåtidens mest spennende filmstjerner, spiller også rolig og avmålt som Gerda, en sterk kvinne som kjemper for å beholde mest mulig av Einar, samtidig som hun lar Lili ta den plassen hun trenger. 

Den danske piken har dessverre litt for mange øyeblikk der regissør Tom Hooper (Kongens tale) prøver for hardt å nå hjerterota. 
Lidelsesskildringene blir for vakre, tannløse og intetsigende. 
""Oscar-bait"", tenker jeg i mitt stille sinn. 

En annen merksnodighet, som kanskje bare vi i Norden vil legge merke til, er geografiske umuligheter i utendørsscener som skal forestille Danmark, men er åpenbart ikke det. 
Disse scenene er innspilt i spektakulær norsk natur i Møre og Romsdal. 

Det er synd, for filmen har ellers flere gode elementer, godt skuespill og forteller en historie fra virkeligheten som mange vil finne interessant 
",1
"Gråtass – gøy på landet!
Utdatert traktor er fortsatt moro for unga. 

Gråtass, «den beste traktoren som vi kjenner» er tilbake. 
I Gråtass – gøy på landet! møter vi igjen bøndene Goggen, Grynet og Gamlefar, denne gangen spilt av Jeppe Beck Laursen, Dagny Backer Johnsen og Stein Winge, når bygutten Gustav skal tilbringe sommerferien på landet. 

Filmskaper Peder Hamdahl 
Næss tråkker i sin fars fotspor med filmen, som er hans debut som spillefilmregissør. 
Arne Lindtner Næss er en nestor innen barnefilm i Norge, og har blant annet laget Karsten og Petra-filmene. 

Nå har Næss jr. laget et trivelig Gråtass-eventyr som vil more de aller minste, men som har liten underholdningsverdi for de voksne. 

Bygutt på landeferie 

Elias Søvold Simonsen, kjent fra tidligere nevnte Karsten of Petra, spiller Gustav, en bygutt med sansen for asfalt og rullebrett. 

Når han må tilbringe sommerferien på landet med familien blir han ikke spesielt fornøyd, men når han møter Grynet, Goggen og Gamlefar fra nabogården, ser ferien ut til å være redda. 
De har nemlig en levende traktor på låven! 

Med stor iver hjelper Gustav til på gården, og når en ny geitekilling blir født får han ansvaret for å ta vare på den. 
Det er bare ett problem – killingen er skikkelig rampete! 

Snart er det tid for det store bondemarkedet i bygda, der Gamlefar skal delta i grønsakskonkurransen med kjempeagurken han har dyrket. 
Men når geita spiser opp agurken blir det leven på gården. 
Nå må Gustav finne på noe lurt så ikke Gamlefar kvitter seg med rampegeita. 

Moro for unga 

Gråtass – gøy på landet! har en fargesterk palett som gir filmen en trivelig atmosfære, og Peder Hamdahl Næss leker seg med slapstickhumor og sjangertrekk fra spagettiwestern og det fungerer til en viss grad. 

En femåring vil le frydefullt av mye, men filmen har lite av dualiteten som gjør de beste barnefilmene morsomme for både barn og voksne. 

Det er tidvis forsøk på voksenhumor, og det er en vits om store meloner og en enda større agurk inni her, men spesielt morsomt er det ikke. 

Sjarmerende skuespillere 

Elias Søvold Simonsen er supersjarmerende i rollen som Gustav. 
Med Karsten og Petra-filmene har han allerede fått mye filmerfaring i svært ung alder, og det merkes. 

Selv om det av og til dukker opp en replikk som ikke framføres hundre prosent naturlig, så overbeviser han som en nysgjerrig gutt på jakt etter nye eventyr. 

Hege Schøyen, som spiller bygdas lokale kolonialdame/frisør, er filmens største lyspunkt. 
Rollefiguren er ei surrete, men vittig og godsinnet dame, og Schøyen spiller henne med sjarm og glimt i øyet. 

Hvor er Gråtass? 

Det største problemet jeg har med Gråtass – gøy på landet! er Gråtass, eller nærmere bestemt fraværet av ham. 
Traktoren bidrar ingenting til fremdriften av handlingen i filmen. 

Du kunne ha kuttet ham helt fra filmen uten at det ville ha fått noen konsekvenser. 
Gustav kjører riktignok litt rundt på den lille traktoren, men den kunne like så godt vært en helt alminnelig traktor uten tanker og følelser. 

Hvis man ønsker å bruke Gråtass-navnet for å selge kinobilletter, synes jeg han bør få lov til å være en større del av filmen. 
Nå blir Gråtass, som egentlig er helten, kun en birolle i sin egen film. 

Trenger en overhaling 

Årsaken til at traktoren spiller andrefiolin, kan nok være at han rett og slett har blitt utdatert. 
To pålimte pupiller som gjør traktorens lykter til øyne, er ikke nok til å gi kjøretøyet et uttrykksfullt fjes. 

Heller ikke skjermen over lyktene, som kunne ha blitt brukt som øyebryn, kan beveges, og dermed får Gråtass et statisk blikk som ikke klarer å formidle følelser. 

Jeg tilhører generasjonen som var barn da Gråtass først kom, men utviklingen har rast av gårde siden den gang. 
Dagens barn vokser opp med en filmverden der roboter og maskiner kan være svært ekspressive vesener. 

Det er kanskje en urettferdig sammenligning, men tankene mine gikk stadig til hva Star Wars: The Force Awakens fikk til med roboten BB-8, helt uten bruk av CGI. 

De aller minste vil nok fortsatt se en lys levende traktor på kinolerretet, og de vil helt sikkert fortsatt mene at Gråtass er den beste traktoren som de kjenner, men nå er det på tide å gi Ferguson modell TE20 en overhaling. 
",0
"Birkebeinerne
Nils Gaups film blir en fortjent suksess. 

Nesten 30 år etter den fantastiske debuten med Veiviseren, er regissør Nils Gaup på en måte tilbake der han startet, med barske menn med pil og bue på ski. 

Birkebeinerne har flere paralleller til Gaups første film, men står støtt på egne ben som et snøfylt actioneventyr basert på historiske begivenheter. 

Det blir kanskje ikke pustet nok liv inn i alle figurene, og selv heltene får litt for lite spillerom, men filmen lever godt når den utvikler seg til å bli noe vi nordmenn er i overkant opptatte av, nemlig et viktig og spennende skiløp! 

Legger ut på farefull ferd 

Året er 1204. 
Kong Håkon Sverreson dør og rådgiveren Gisle (Pål Sverre Hagen) higer eter tronen. 

Men kongen etterlater seg en liten sønn, Håkon Håkonsson, som er gjemt bort hos moren Inga fra Varteig (Ane Ulimoen Øverli) på Østlandet, der de danskstøttede Baglerne har kontrollen. 

Soldater sendes ut for å finne og drepe Håkon, men Birkebeinerne Skjervald (Jakob Oftebro) og Torstein (Kristofer Hivju) redder ham, og legger ut på en farefull ferd mot Nidaros for at det lille barnet kan ta sin rettmessige plass som den nye norske kongen. 

Filmen etablerer premisset for historien kjapt og effektivt, og signaliserer at Nils Gaup ikke har til hensikt å kjede sitt publikum. 
Det gjør han heller ikke på noe tidspunkt i filmen. 

Trefningene mellom Birkebeinerne og de jaktende Baglerne skjer med hyppige mellomrom, i dramatiske sekvenser som er godt iscenesatte, filmet og klippet. 

En ekstra hilsen går til lyddesignerne, som har sørget for at hvert piltreff og øksehogg både høres og føles til bakerste rad. 

Når det ikke slåss, jages det på ski gjennom villmarka, i scener med god fart og halsbrekkende fall som må ha gjort vondt! 

Flott fotografert 

Både Jakob Oftebro og Kristofer Hivju spiller så godt som vi er vant til at de gjør, og de takler filmens fysiske utfordringer på en høyst overbevisende måte. 

Oftebro med bue pluss Hivju med øks er lik slagkraft! 

Det som skuffer litt, er at de ikke får tid og rom til å gjøre mer med figurene sine. 
Det blir aldri etablert en dypere forståelse for hvem Torstein og Skjervald egentlig er, eller hva som ligger bak deres motivasjoner. 

Derimot har manusforfatter Ravn Lanesskog gjort en god jobb med å antyde det storpolitiske spillet som er i gang, med stadige hopp til kampen om tronen i Nidaros, der Gisle (Pål Sverre Hagen) og broren Inge (Torbjørn Harr) er sentrale aktører. 

Birkebeinerne er mer enn god nok til å bli en fortjent suksess på norske kinoer. 
Nils Gaup underholder drevent med en historie som holder både farten, spenningen og temperaturen mot konklusjonen. 

En flik av Norges historie blir levendegjort med imponerende kostymer, kulisser, effekter og figurer i et vinterhvitt landskap, flott fotografert av Peter Mokrosinski. 

Figurene mangler litt kjøtt på beinet, og burde hatt litt mer eksposisjon for å øke engasjementet og forståelsen for hva som står på spill. 
Men jeg er ikke i tvil om at Birkebeinerne har høye besøkstall i vente denne ettervinteren 
",1
"Brooklyn
Saoirse Ronan er vidunderlig! 

Jeg innrømmer det like gjerne først som sist, jeg har stor sans for Saoirse Ronan. 
Hun slo igjennom som 13-åring i Om forlatelse (Atonement) i 2007. 

I Brooklyn får hun vist hvordan hun har videreutviklet talentet for uttrykksfullt spill. 
Her møter vi en figur vi føler umiddelbar sympati for. 

Regissør John Crowley har laget en nydelig film som velter seg i nostalgisk 1950-talls-estetikk og med litt glanset og bittersøt kjærlighetsproblematikk. 

Brooklyn er en varm og vakker film om håp, lengsel og skjebner på hver side av Atlanterhavet. 

Kraftig hjemlengsel 

Eilis (Saoirse Ronan) forlater mor, søster og en tom tilværelse i Irland og emigrerer til Amerika i 1951. 

Der bruker hun mye tid på å finne seg til rette i nye omgivelser og en ny jobb, samtidig som hun sliter med kraftig hjemlengsel. 

Det bor mange andre irske immigranter i Brooklyn, men det er italienske Tony (Emory Coen) som skal få Eilis til å føle at Amerika kanskje kan bli hennes hjem på ordentlig. 

Avstanden til mor og søster i Irland skal imidlertid bli problematisk på flere måter. 

Det er lett å få sympati for Eilis sin reise og kamp for tilværelsen. 
Kanskje skyldes det Saoirse Ronan, som med sitt vinnende vesen gjør mye ut av seg uten å egentlig gjøre så mye. 

Hun formidler den unge kvinnens indre kamp med avmålt og behersket spill i en flott rolle. 
Samspillet med blant andre Emory Coen som Tony og Julie Walters som husfrua i pensjonatet som Eilis bor i, er varmt og hjertelig. 

Det er også deilig å oppleve en film uten overdrevne konflikter. 
Nick Hornbys manus lar problemstillingene utspilles på en naturlig og avdempet måte, uten at det overhode går ut over nivået på dramatikken. 

Klump i halsen 

Brooklyn har en nydelig og naturlig tidskoloritt, med bydelens gamle fasader, biler, mote og folkeliv. 

Historien preges av de monumentale avstandene i en tid der sjøveien fremdeles var den naturlige reisemetoden. 
Og Eilis ambivalens og motstridende følelser er enkle å forstå og sympatisere med. 

Filmen fremkaller en deilig klump i halsen, fordi den forteller en følelsesladet og bittersøt historie som til enhver tid holder seg på den riktige siden av klisjéstreken. 

Og bare for å ha sagt det en gang til: 
Saoirse Ronan er vidunderlig i Brooklyn! 
",1
"Deadpool
Morsom og bitende sjangersatire! 

Man skulle tro at dette tiårets ørtende Marvel-film kanskje kunne tenkes å vise tegn til slitasje på hele tegneseriehelt-til-film-konseptet. 
Men den gang ei. 

Deadpool viser seg nemlig å være et friskt pust med bitende sjangersatire, grov vold og høyst politisk ukorrekt humor. 
Ryan Reynolds får mye rom til å leke i hovedrollen, bryter gjerne fjerdeveggen til publikum og vitser til og med om seg selv. 

Dette er med på å gjøre Deadpool til en leken actionfilm, som har alle de bombastiske virkemidlene som kjennetegner Marvel-filmene, men også et mer voksent innhold som kler dette universet forbausende godt. 

Lysten på hevn 

Vi blir introdusert for Deadpool (Ryan Reynolds) midt i en blodig og eksplosiv kamp mot skurken Ajax (Ed Skrein) og hans håndlangere på en motorvei. 

Men handlinga spoler så tilbake til da han var Wade og lykkelig forelsket i Vanessa (Morena Baccarin). 
Sykdom tvinger ham til å akseptere et mystisk tilbud om å gå igjennom en knallhard mutasjonsprosess. 

Dette redder livet hans, men ødelegger hans gode utseende. 
Og nå er Deadpool lysten på hevn over mannen som står bak, nemlig Ajax. 

Allerede i åpningen settes stemninga for en humørfylt og uortodoks heltefilm. 
Selv fortekstene er morsomme. 
Det som følger er en kavalkade av grov humor som treffer mer enn den bommer. 

Det finnes scener som faller igjennom, men som oftest reddes det inn med vittig dialog og et vell av popkulturelle referanser til alt fra IKEA og X-men-skuespillere til Sinead O'Connor og Alien 3. 

Manusforfatterne Rhett Reese og Paul Wernick har tatt mange sjanser som gir god uttelling, mens Tim Miller regisserer med sprut, snert og brodd! 

Morsom figur 

Ryan Reynolds har forsøkt seg som superhelt før, i den mindre vellykkede Green Lantern. 
Han gjør til og med narr av det i denne filmen («No green suit!»). 

Han lykkes langt bedre som Wade/Deadpool, en lite selvhøytidelig figur med smittende humør og et mørkt syn på livet som er mistenkelig lyst. 
Han er en veldig morsom figur å stifte bekjentskap med. 

Ulempen ved dette, er at historiens emosjonelle kjerne aldri blir spesielt kraftfull. 
Forholdet til Vanessa står i sentrum, men det virker aldri som om det står så veldig mye på spill. 

Deadpool fremstår som en figur fra Marvels ytre randsone, og det skal bli spennende å se det blir mulig å inkludere ham med andre helter i en eventuell fremtidig film uten at det går på bekostning av hans særegenhet. 

Både humoren og volden er nemlig mye grovere enn Marvel-fansen er vante til, og det ville vært synd og skam å tone det ned. 

Deadpool er i sine beste øyeblikk rasende morsom underholdning for alle over 15 år, og er et velkomment tilskudd til superheltfilmsjangeren 
",1
"How to Be Single
En trivelig «chick flick» om å finne seg selv. 

Tradisjonen tro tikker det en romantisk komedie inn på kino akkurat i tide til alle hjerters dag. 
Der de fleste filmer i sjangeren handler om kvinner som skal finne drømmemannen, handler imidlertid årets Valentin-film om kvinner som lever alene. 

How to Be Single er en søt, morsom og sjarmerende film om å finne ut av hvem man er utenfor et forhold. 

Dakota Johnson, som ble verdensberømt over natta da hun fikk hovedrollen i Fifty Shades of Grey, gjør en fin og mer relaterbar figur denne gangen. 

Nysingel i New York 

How to Be Single forteller historien om fire single jenter, Alice, Meg, Robin og Lucy. 
Hovedrollen Alice (Dakota Johnson) er en typisk kjærestejente som alltid har gått fra det ene forholdet til det andre. 
Når hun er ferdig på college vil hun ta en pause fra kjæresten hun har hatt de siste fire årene for å finne ut av hvem Alice egentlig er. 

Hennes nye bestevenn, den voldsomme og skandaløse Robin (Rebel Wilson), bestemmer seg for å hjelpe den nysingle jenta med å forstå singellivet i New York. 

You got to go round the board, pass jail and collect 200 cocks. 
Robin til Alice i «How to Be Single» 

Alice sin storesøster 
Meg er en karrierekvinne som aldri har hatt tid til noen forhold. 
Når hun plutselig bestemmer seg for å forsøke seg på et prøverørsbarn, får hun samtidig en ung beiler hun er usikker om hun tør satse på. 

Til slutt har vi også Lucy (Alison Brie), som er fast bestemt på at statistikk og datingtjenester på nett er den eneste måten å finne den perfekte mann på. 

Akkurat passe helsprø 

Dakota Johnson er sjarmerende i rollen som den litt usikre, men samtidig modige Alice. 
Fordi hun virker så ekte, er det også lett å relatere seg til henne. 
Johnson har et herlig glimt i øynene som kommer godt med i filmens komiske øyeblikk, men har også en fin sårbarhet som er kledelig i scenene med mer substans. 

Ved å porsjonere ut mindre doser av Rebel Wilson her og der, får filmen en passe mengde helsprø komikk og vulgære utbrudd, uten å bli for voldsom. 

Selv om Wilson spiller den samme rollefiguren hun har gjort i alle filmene sine de siste åra, er jeg likevel ikke lei av den grovkornete humoren og store kjeften hennes. 

Aller best er hun i scenene som helt tydelig har improviserte elementer, som for eksempel ordbruken når Robin kritiserer Alice for å ha L.T.R.P. – Long Term Relationship Pussy. 

Gjør lite nytt 

Denne typen humor er alt annet enn ny, men det trenger ikke å være nytt for å være morsomt, og det er How to be Single absolutt. 

Moralen i visa er heller ikke ny – du må lære å kjenne og elske deg selv før du kan elske andre – men i en verden stappfull av klissete romantiske komedier, føles filmen likevel som et lite friskt pust. 

Den er ikke i nærheten av å være like god som Amy Schumers Trainwreck, men How to be Single er milevis bedre enn forferdelige Valentine’s Day som de samme manusforfatterne kom med, til Valentine’s Day, i 2010. 
",1
"Trumbo
En velspilt Hollywood-historie. 

Bryan Cranston (Breaking Bad, Godzilla) er i sjarmerende storslag, og Trumbo er en fornøyelse for dem som er fascinert av amerikansk filmhistorie. 

Med en frydefull veltalenhet gir Cranston liv til manusforfatteren Dalton Trumbo. 
Mannen som ble svartelistet av et kommunistengstelig Hollywood på 50-tallet, men likevel klarte å skrive seg til to Oscar-statuetter under falskt navn. 

Filmen blir litt grå og biografisnill i sin siste del, men den gir et effektivt bilde av paranoiaen som regjerte i USA etter krigen. 
Og den evner å vise hvor fort både venner, nestekjærlighet og prinsipper kan forsvinne når frykten griper et samfunn. 

Tvunget ut i pseudonym-kulda 

I 1947 begynte The House Un-American Activities Committee arbeidet med å kartlegge hvem som sympatiserte med kommunismens idealer i Hollywood. 

Det er her vi møter Dalton Trumbo, sammen med ni andre manusforfattere og regissører, som blir de første til å bli kalt inn til høringer foran kongressen — de såkalte Hollywood Ten. 

Her nekter de å utlevere sine egne og andres politiske ståsted, straffen blir noen måneder i fengsel og bråstopp i karrieren. 

Hollywoods studiosjefer, godt hjulpet av spaltisten Hedda Hopper (Helen Mirren) og superstjernen John Wayne (David James Elliott), innfører en svarteliste i Hollywood, for alle med røde sympatier. 

Men Trumbo og gjengen gir seg ikke uten kamp, og gjennom kreativ pseudonymbruk havner etter hvert ulovlige manuskripter både på kino og på den røde Oscar-løperen. 

Et ufarlig oppgjør 

Trumbo starter friskt og maler et kontrastfylt og fengende bilde av gjengen som ble rammet da ""kommunist"" ble et skjellsord i Hollywood. 
Hovedpersonen selv etableres raskt som en saklig kverulant med sterk vilje og et godt hjerte. 
Og han er omgitt av flere sterke rolleprestasjoner. 

Helen Mirren er strålende vemmelig som den erkekonservative sladredronningen Hedda Hopper, og John Goodman er ""our kind of asshole"" som den sleipe filmprodusenten Frank King. 

Men utover i filmen forlates det brede blikket på kampen mot svartelisten, og glir over til en mer tradisjonell biografi om Dalton Trumbo. 
Det hele i en litt traust og forutsigbar versjon. 

Her er det antydninger til familieproblemer, pilleproblemer, alkoholproblemer, naboproblemer og ryggproblemer, men regissør Jay Roach er for snill og for kjedelig når han velger å ikke gi emosjonell kraft til noen av disse sidene ved Dalton Trumbo. 

Filmen er generelt tilbakeholden med å problematisere, og blir derfor et ganske ufarlig oppgjør med Hollywoods elendige håndtering av kommunistfrykten i etterkrigstiden. 
Både historiske skikkelser og politiske meninger behandles ganske så pyntelig utover i filmen. 

Og vi ender med å bli servert en ganske lun, og filmhistorisk fengende, ""happy ending"" på en av filmindustriens skampletter. 
Hvor en gammel journalist og de de gamle studiosystemer forlates i skurkerollen, og det nye Hollywood får ri inn i solnedgangen. 
",1
"Min elskede
Rabalderfilm om turbulent kjærlighet. 

Den franske filmen 
Min elskede har smarte figurer med nærmest banale problemer. 

Regissør Maïwenn står bak en rabalderfilm om turbulent kjærlighet, med godt skuespill av både Emmanuelle Bercot og Vincent Cassell i de bærende hovedrollene. 

Den viser hvordan oppegående mennesker reduseres til barnslige fjols når lidenskapelig romantikk viker for hverdagsligheten. 
Dramatikken overdrives i enkelte scener, men filmen har nok substans til å være verdt et kinobesøk. 

Lykkelig lidenskap 

Tony (Emmanuelle Bercot) er på rekonvalesens etter en skiulykke. 
Der tenker hun tilbake på det turbulente forholdet til Georgio (Vincent Cassell). 

Vi får tilbakeblikk på hvordan de kaster seg ut i lykkelig lidenskap, som etter hvert kulminerer i et barn. 
Men dette er et vendepunkt. 

Litt etter litt ser Tony tegn på at Georgio kanskje ikke er den drømmemannen som hun trodde at han var. 
Forholdet pågår likevel lenge etter at det burde vært avsluttet. 

Tony virker å være en lettere destruktiv figur. 
Vi ser ikke skiulykken i begynnelsen av filmen, men det antydes at Tony kanskje har skadet seg med vilje, som en reaksjon på en slags livskrise. 

Kryssklippinga med scener fra hennes rekonvalesens virker imidlertid å ha en liten funksjon i filmen. 
Det skjer for lite der til å tilføre historien noe verdt å vektlegge. 

Det er tilbakeblikkene på forholdet til Georgio som er filmens kjerne, og som inneholder de mest interessante elementene. 

Spiller godt 

Noen av vendingene i historien er litt merkelige, og setter spørsmålstegn ved Tonys virkelighetsoppfatning og dømmekraft. 
Hun godtar nemlig flere ganske absurde krav og handlinger fra Georgios side. 

Men Bercot spiller godt som såret kvinne, mens Cassell er overbevisende som umoden Don Juan. 
Hvordan denne tvilsomme mannen har selvdisiplinen til å være fremgangsrik restaurantsjef, er et lite mysterium. 

Min elskede har ingen enkle svar på denne kjærlighetshistoriens problemstillinger. 
Figurene opplever ingen stor forløsning i siste akt, snarere en konstatering av det som er åpenbart for publikum. 

Maïwenn virker å regissere med den samme energien og lidenskapen som gjennomsyrer figurene, og det resulterer i en god og velspilt film som støtter den kjente påstanden om at kjærlighet gjør blind. 
",1
"Zoolander 2
Treffer lattermusklene av og til. 

Ben Stiller vet at Zoolander er en halvveis glemt film. 
2001 er lenge siden. 
Derfor starter han Zoolander 2 med en actionfylt re-introduksjon av dumme figurer i et absurd univers. 

Din opplevelse av filmen avhenger av om denne typen humor matcher din. 
Den treffer lattermusklene mine av og til, mens andre ganger vekker vitsene likegyldige skuldertrekk. 

Men både Ben Stiller og Owen Wilson er morsomme som avdankede moteikoner, og selv når filmen feiler, gjør den det i alle fall helhjertet. 

Øyner håp om comeback 

De tidligere modellene Derek Zoolander (Ben Stiller) og Hansel (Owen Wilson) øyner håp om et comeback når motedronningen Alexanya Atoz (Kristen Wiig) inviterer dem til en motevisning i Roma. 

Men Interpols moteagent Valentina (Penelope Cruz) hyrer dem for å hjelpe til i etterforskningen av drapet på flere av verdens popstjerner. 

Dette fører dem inn i et komplott som involverer både Zoolanders sønn, Derek Jr. (Cyrus Arnold) og skurken Mugatu (Will Ferrell). 

Den første filmen tok etter manges mening (ikke min) datidens moteindustri og dyrkelsen av supermodeller på kornet. 
Satiren er ikke like skarp i Zoolander 2, kanskje fordi catwalken tar mindre plass i populærkulturen. 
Publikum finner forbildene sine andre steder. 

Men Ben Stiller scorer noen gode poenger også på det, blant annet med større fokus på moteskaperne, gjennom noen morsomme cameo-roller. 

I det hele tatt er overraskende opptredener et fremtredende aspekt ved Zoolander 2. 
Rekken av kjendiser er lang, og mange av dem parodierer sine egne image på fornøyelig vis. 
Hvem de er, skal jeg ikke avsløre, for å oppdage dem selv er halve moroa. 

Vekslende resultat 

Ben Stiller er både skuespiller og regissør av filmen, og jobber synlig hardt for å holde en jevn strøm av vitser og sprø innfall. 
Resultatet er vekslende, men selv når humoren faller pladask, får det meg ikke til å direkte mislike filmen. 

Det er noen gullkorn i den som til en viss grad veier opp for de dårlige øyeblikkene. 

Zoolander 2 vil sannsynligvis ikke gjøre et saftig innhogg i publikums lommebøker. 
Den er riktignok filmet med et visuelt uttrykk som passer kinolerretet, der mantraet må ha vært ""too much is never enough"". 

Men kvalitetsmessig passer nok Zoolander 2 bedre som sofafilm enn kinofilm. 
",0
"Alvin og gjengen:I farta 

Enkel moro for de minste. 

Da nyinnspillingen av Alvin and the Chipmunks kom i 2007, var det ingen tvil om at de tre små jordekornene som kunne synge var noe av det søteste jeg hadde sett på lenge. 

Nå er vi på den fjerde filmen i rekken om Alvin og gjengen, og selv om ekornene fortsatt er søte, er det ingen tvil om at konseptet begynner å bli oppbrukt. 

Filmen har en eim av den berømmelige melkekua over seg, men selv om Alvin og gjengen: 
I farta bare er et sammensurium av musikalske opptredener og uheldige hendelser, vil den underholde de minste. 

Jordekorn på roadtrip 

I Alvin og gjengen: 
I farta blir ekornguttas forhold til liksompappa Dave satt på prøve. 
Dave er plateprodusent, og når han må reise til Miami for å lansere et nytt album, tar han med seg den nye kjæresten sin Samantha istedenfor Alvin, Simon og Theodore. 

I mellomtiden skal Samanthas sønn Miles bo sammen med ekornene, sånn at de kan bli bedre kjent. 
Det viser seg at Miles er en skikkelig plageånd, og når Alvin og brødrene får det for seg at Dave skal fri til Samantha i Miami, legger de derfor ut på tur for å stoppe frieriet. 

De har kun tre dager på å komme seg fra L.A. til den andre siden av landet, og det er selvfølgelig lettere sagt enn gjort. 

Norske stemmer 

Hvis det skulle være noen tvil om hvilket publikum Alvin og gjengen: 
I farta er mynta på, så kan jeg fortelle at filmen kun er satt opp med norsk tale i Norge. 

Stig Henrik Hoff har stemmen til Dave, Espen Sandvik spiller Alvin, mens Christoffer Staib er Simon og Erik Skøld er Theodore. 

Selv er jeg ingen fan av dubbing av skuespillere, men dette er en barnefilm, og med de dataanimerte ekorngutta i sentrum mesteparten av tiden, fungerer stemmeskuespillet stort sett fint. 

Bortsett fra i en absurd scene der Dave og Miles snakker spansk til hverandre. 
I den norske versjonen snakker de ikke spansk, men norsk med spansk aksent. 
Det er helt krise. 

Simpel humor 

Musikken er fortsatt i sentrum i Alvin og gjengen: 
I farta og filmen er stappfull av musikalske innslag. 

Ikke alt fungerer like godt, men det er flere scener her som vil få barna til å danse i kinosetet. 
Spesielt er scenen der Alvin og gjengen havner i en jazzparade i New Orleans underholdende. 
Ekorntrioen drar på med en coverversjon av «Uptown Funk» som det virkelig svinger av. 

Filmen er også stappfull av plump og enkel fysisk humor som barna vil le høyt av, men voksne i kinosalen vil nok glede seg mer over barnas entusiasme enn av selve filmen. 

Handlingen engasjerer aldri og er kun et rammeverk for et samlebånd av helsprø hendelser. 
I tillegg har filmskaperne lagt inn en overtydelig og følelsesladet moralpreken på slutten som blir i overkant klam for min del. 

Som underholdning for barna fungerer imidlertid Alvin god gjengen: 
I farta. 
Og de tre lodottene er fortsatt veldig søte. 
Spesielt Theodore – han lille, tjukke. 
",0
"Room
Samspillet er enestående. 

Det beste utgangspunktet for å se en film er å ikke vite noe om den. 

Det er som oftest umulig, men jeg greide faktisk å unngå enhver beskrivelse av Room, og kunne se hele historien med totalt friske øyne. 

Dette er et varmt og rørende drama med noen svært spennende thrillerelementer. 

Samspillet mellom Brie Larson og lille Jacob Tremblay er enestående, og sørger for en helt spesiell filmopplevelse som er best om du ikke vet for mye på forhånd. 

Bor i et lite rom 

Derfor skal jeg si lite om handlingen, i alle fall mindre enn hva filmens trailer selv avslører. 

Ma (Brie Larson) og den fem år gamle sønnen Jack (Jacob Tremblay) bor i et lite rom med et takvindu. 

Etter hvert blir det klart at de ikke bor der av fri vilje, og at Jack aldri har vært utenfor rommet. 

Men nå er han fem år, og Ma tror han kan være gammel nok til å bistå henne i et forsøk på å komme seg ut i verden. 

Brie Larson spiller godt som kjærlig forsørger under uvanlige omstendigheter. 
Hennes utvikling gjennom filmen berører emosjonelle strenger over hele spekteret, og Larson spiller med høy innlevelse og troverdighet. 

Dette har gitt henne en Golden Globe, en Screen Actors Guild-pris, en BAFTA-pris og en Oscar-nominasjon. 

Hennes prestasjon forsterkes av den fantastiske innsatsen til den nå 9 år gamle Jacob Tremblay, som også hadde fortjent et prisras. 

Dette er nemlig en av de beste barnerollene jeg har sett siden Quvenzhané Wallis sitt gjennombrudd i Beasts Of The Southern Wild. 
Tremblay spiller rått og naturlig som den modige, skjønne, undrende og reflekterte Jack. 

Håp og skrekk 

Det som plager meg litt med historien, er at det ikke virker som om Ma har prøvd særlig hardt på å komme seg ut av rommet. 

Etter det jeg kan se i filmen burde det finnes mange muligheter, uten at jeg skal komme nærmere inn på det her. 

Men når Ma og Jack endelig setter en plan ut i livet, fyller det meg med håp og skrekk på samme tid. 
Hva skjer om det ikke går? 

Dette er interessante figurer som man enkelt knytter bånd til og har sympati med. 

Regissør Lenny Abrahamson har laget en flott film basert på en roman av Emma Donoghue, som også har skrevet manuset. 

Plottet kunne kanskje ha virket litt søkt, hadde det ikke vært for at lignende ting har skjedd. 

Begivenhetene rulles ut på en troverdig og sannsynlig måte, med behersket regi av Abrahamson. 

Men stjernene i filmen er Brie Larson og Jacob Tremblay, i det som må være en av de beste mor/sønn-skildringene jeg har sett på lenge. 
",1
"Palio:Ridderne av Siena 

Irriterende konfliktsky dokumentar om korrupt hesteløp. 

Den er vakker å se på Palio: 
Ridderne av Siena. 
Historien om et av verdens mest intense hesteløp er full av lidenskap, spenning og karismatiske typer som byr på seg selv. 

Setningen ""Hollywood kunne ikke skrevet det bedre"" gjelder virkelig her. 
Til dokumentarfilm å være, er den usedvanlig dyktig og heldig med dramaturgien og menneskene som følges. 

Men den er også en irriterende konfliktsky dokumentar. 

Dette er et hesteløp som etter alle solemerker er gjennomsyret av korrupsjon og skjult maktkamp. 
Et aspekt mange av aktørene snakker om, men som regissør Cosima Spender ikke evner å problematisere. 

Det gjør at filmen oppleves feig og historien føles polert og ufullstendig. 

Leiesoldater på hesterygg 

Il Palio er et tradisjonsrikt hesteløp som går av stabelen to ganger hver sommer i den italienske byen Siena. 

I et intrikat og overraskende komplisert spill, er det de ulike bydelen som rivaliserer om seieren. 
Bydelene deltar med en hest hver, men både hester og jockeyer tildeles ut fra en slags trekning. 
Dermed er det åpent for mange ledd med tilfeldigheter – tilfeldigheter som kan manipuleres av de med penger og forbindelser. 

Det er jockeyene som er hovedpersonene i Palio: 
Ridderne av Siena. 
De beste er elsket, de verste er hatet og de fleste omtales som leiesoldater, siden de kjemper for ulike bydeler i ulike løp. 

Historien om løpet, både tradisjoner og dagens situasjon, fortelles gjennom møter med fire av de store jockeyene. 

Silvano Vigni (57) er den verdige treneren og vår hovedleverandør av informasjon om løpet. 
Andrea de Gortes (72) er den arrogante, men folkekjære pensjonerte mester. 

Giovanni Atzeni (29) er den unge utfordreren, og Gigi Bruschelli (46) er den nåværende mesteren – mannen som kan ta over for de Gortes som mestvinnende gjennom tidene hvis han vinner et eller begge av sesongens løp. 

God som drama, svak som dokumentar 

Spenningstrådene er mange og tettvevde i Palio: 
Ridderne av Siena. 
Vil Gigi Bruschelli ta rekorden. 
Vil den sympatiske Giovanni Atzeni ødelegge for sin gamle læremester. 
Og ikke minst, hvilke sleipe triks vil bli brukt i forsøket på å vinne løpet. 

Filmen er knakende god som sportsfilm. 
Det er nesten så en glemmer at dette er en dokumentar. 
Både karakterene, plottet og spenningen er særdeles fengende og følger nesten klassisk eventyrmal. 

Det kan bli litt mye til tider. 
Med svulstige scener med hester i slow motion. 
Men som idrettsdrama er dette en veldig godt komponert film. 

Det er som idrettsdokumentar den er svak. 
Mye av spenningen skapes av et skittent bakspill som filmskaperne velger å stryke medhårs. 
Jeg reagerer også på at den brutale behandlingen hestene får heller ikke problematiseres i filmen. 

Det at regissør Cosima Spender ikke tar noe slags oppgjør med dette, gjør at hun mister troverdighet som dokumentarfilmskaper. 
Med så mange løse beskyldninger og antydninger om juks, er det slett journalistisk arbeid å ikke konfrontere intervjuobjektene med dette. 

Det hindrer Palio: 
Ridderne av Siena fra å bli noe mer enn en meget velskapt, men helt ufarlig postkortfilm. 
",1
"Grimsby
De groveste scenene er de morsomste. 

Sacha Baron Cohens nye film er dømt til å dele publikum. 
Jeg havner på den positive siden. 

Grimsby er full av sjarmerende vulgaritet, der de groveste scenene er de aller morsomste. 
Det er ting i denne filmen jeg skjemmes over å ha ledd av. 

Dessverre har den også et broket manus som sliter med å henge sammen, flere vitser som ikke fungerer og en litt kjølig kjemi mellom Cohen og Mark Strong i hovedrollene. 

Men Grimsby underholder med spreke actionsekvenser og vittige påfunn som man må være bitte litt sjuk i hodet for å komme på. 
Og jeg er redd for at det sier litt om meg som person at jeg gir tommel opp for dette. 

Må redde verden 

Norman ""Nobby"" Grimsby (Sacha Baron Cohen) oppdager at broren Sebastian (Mark Strong), som han ikke har sett siden barndommen, er hemmelig spion. 

Nobby tar kontakt, men forårsaker samtidig en situasjon som gjør at de må rømme sammen. 

De blir nødt til å redde verden mot farlig terror for å renvaske seg selv, og ferden tar dem fra London til både Sør-Afrika og Sør-Amerika. 

Sacha Baron Cohen er både en av manusforfatterne og produsentene, i tillegg til at han spiller den ene hovedrollen. 
Her spiller han på lag med Englands lavere arbeiderklasse, men gjør narr av dem på samme tid. 

Cohens humor har alltid sparket like mye nedover som oppover, og noen kan nok finne på å la seg støte av det. 

Her blir det kulturkrasj mellom trygdede hooligans med store barnekull og fine, sofistikerte og verdenskriminelle mennesker. 
Hvem som kommer best/verst ut av det, er neimen ikke godt å si. 

Ekstrem, smakløs humor 

Nobbys stil minner mistenkelig om en viss Oasis-vokalist, som filmen selvsagt gjør noe morsomt ut av. 
Sebastian sammenlignes med Vin Diesel, som også brukes til et pek. 

Et problem med manuset, er at det er fullt av tilfeldig informasjon som kun er med for at det kan gjøres en vits av det senere, som for eksempel størrelsen på en elefants livmor, eller Daniel Radcliffes tilstedeværelse (spilt av en lookalike). 

Men når payoff'en er ekstrem, smakløs humor, er det til å leve med. 

Regissør Louis Leterrier har laget mye strømlinjeformet action tidligere (The Transporter, The Incredible Hulk, Now You See Me), og gir Grimsby en udiskutabel energi i hardtslående sekvenser med høyt tempo, blant annet ved hjelp av rett-på-DVD-helten Scott Adkins. 

Litt mer overraskende er det at Leterrier også filmer humoren med et visst hell. 
Den er riktignok av vekslende kvalitet, men når den er god, er den virkelig god. 

Grimsby er smakløs som bare det, men jeg hadde ikke forventet noe annet fra Sacha Baron Cohen. 
Kan man si at han har innfridd, da 
",1
"Zootropolis
Humor og spenning på barns premisser. 

Walt Disney Animation Studios satser på det trygge og kjente med sin nye animasjonsfilm, Zootropolis. 

Her handler det for n'te gang om en søt dyrefigur som forsøker å leve ut drømmen sin mot alle odds. 

Filmen scorer ikke mange poeng på originalitet og nytenkning, men er godt animert, regissert og dubbet. 

Selv en middels Disney-film er som regel av helt grei kvalitet, og Zootropolis underholder både barn og foreldre på en tilfredsstillende måte. 

Vil bli politikanin 

Kaninen Judy Hopps drømmer om å bli den første politikaninen i Zootropolis, en by der rovdyr og byttedyr lever sammen i fred og harmoni. 

Når hun mot alles forventninger faktisk klarer det, møter hun motstand fra sin nye sjef. 

Men når sjansen byr seg, inngår Judy et samarbeid med gatereven Nick Wilde for å etterforske flere forsvinninger i Zootropolis. 

De skal oppdage at freden mellom rovdyr og byttedyr står i fare, på grunn av en konspirasjon som fører dem inn i byens maktelite. 

Filmen har rom for mye enkel humor og spenning på barns premisser. 
Den tar også opp problemstillinger knyttet til forutinntatte holdninger. 

Historien har klare paralleller til vår tids fremmedfrykt. 
Men ellers er det få voksne undertoner å finne i Zootropolis. 

Det er lekende lett å forutsi hovedtrekkene i historien, nettopp fordi dette er en type film man har sett mange ganger før. 
Vi vet hva Disney pleier å gjøre med figurer og situasjoner som dette. 

Jevn og god kvalitet 

Det er lite å si på kvaliteten på det visuelle. 
Animasjonen er smakfull, uten overdreven 3D-bruk. 
Figurene er uttrykksfulle, om enn ikke så minneverdige. 

På lydfronten er den norske dubbingen som vanlig så god at ingen purister vil savne originalspråket. 

Arbeidet som er gjort, er altså av jevn og god kvalitet, selv om man kunne tatt flere sjanser på manusfronten og figurutviklingen. 

Zootropolis blir kanskje ingen ny serie for Walt Disney Animation Studios, men er god nok til å holde på barnas oppmerksomhet akkurat her og nå. 
",1
"Så og på jorden
For mye mas i svensk oppfølger. 

12 år etter suksessfilmen 
Så som i himmelen kommer oppfølgeren, som selvsagt heter 
Så og på jorden. 
Igjen er den svenske landsbygda åsted for kjærlighet og intriger med korsang. 

Regissør Kay Pollak er inne på noe interessant her, der skildringen av kampen mot bygdedyret har potensial til medrivende dramatikk. 

Dessverre har filmen litt for mange figurer, litt for mange konflikter og et alt for høyt støynivå. 
Så og på jorden prøver for hardt å skape engasjement, og blir i stedet litt frustrerende. 

Setter igang stort korprosjekt 

Handlingen utspiller seg 9 måneder etter avslutningen i den første filmen, hvilket er et sjansespill, siden alle skuespillerne er 12 år eldre, men dersom man ikke har sett eneren nylig, vil man ikke tenke mye over det. 

Lena (Frida Hallberg) føder barnet hun ble gravid med sammen med dirigenten Daniel Daréus , som døde så tragisk. 

Så skal en nyoppusset kirke gjenåpnes med tv-sendt gudstjeneste og fremføring av Händels ""Messias"", med profesjonell dirigent, kor og orkester. 

Men i samråd med presten Stig (Niklas Falk), bestemmer Lena seg for å lage sin egen ""Messias"" og setter i gang et prosjekt som har både tilhengere og motstandere i bygda. 

Allerede i starten blir vi utsatt for en lang, masende og utmattende fødesekvens, der regissør Pollak bruker så mye energi at det rett og slett blir for mye. 

Det blir bedre senere, men masingen gjentar seg gang på gang. 
Filmens figurer virker å ha en av to modus operandi. 
Enten er de fromme som lam, eller så er de brølende og skrikende sinnatagger. 

Aggressiviteten virker overdreven, og figurene mangler nyanser. 
De er enten veldig på eller veldig av. 
Det er nesten utrolig at enkelte av skuespillerne har greid å bevare stemmene sine gjennom hele innspillingen. 

Sjarm og utstråling 

Men til tross for dette, er Frida Hallberg riktig så god i hovedrollen. 
Hun har sjarm og utstråling til tusen. 
Bare synd at rollefiguren hennes gjennom hele filmen gjør valg som får publikum til å undres over hennes dømmekraft. 

Bygdeoppsetningen av Messias virker så amatørmessig på alle mulige måter at man jo forstår hennes argeste motstandere, som er ment å være skurkene her. 

Men Lena er likevel en skjønn figur som gjennom Hallbergs engasjerte spill gjør et visst inntrykk. 

Dramatikken tilspisser seg i løpet av filmen med en mulig kjærlighetshistorie mellom Lena og Axel (Jakob Oftebro i årets 46. filmrolle), et umotivert og unødvendig dødsfall og en kirkekamp der alle motstanderne håndhever janteloven nærmest religiøst. 

Tilhengere av den første filmen vil riktignok få kjærkomne gjensyn, ikke bare med Lena og Stig, men også med blant andre Arne (Lennart Jähkel), Siv (Ylva Lööf) og Tore (André Sjöberg). 

Jeg mener likevel at historien er for kynisk i hvordan den skildrer bygdefolk som trangsynte og mannevonde dobbeltmoralister for dramatisk effekt. 

Litt mindre er av og til mer, og Så og på jorden kunne absolutt hatt godt av litt mindre rop og litt mer ro. 
",0
"Mustang
En sterk historie som berører og engasjerer. 

Mustang, Oscar-nominert i ""Best Foreign Language"", er en varm og vakker film om søsterskap. 

Den er også stygg og opprivende i skildringen av hvordan de splittes opp av tvangsekteskap i en sterkt konservativ og konform kultur i Tyrkia, der gamle skikker og tradisjoner krasjer med unge jenter som har den moderne tids ønsker og forventninger til livet. 

Dette er en fortreffelig film, med solid skuespill av unge mennesker, god regi av Deniz Gamze Ergüven og en sterk historie som berører og engasjerer. 

Får koneopplæring 

Fem søstre blir sett mens de leker med gutter på stranda. 
Dette lukter skandale for bestemora og onkelen, som er deres foresatte. 

Søstrene blir stengt inne i huset, får ikke gå på skolen, blir opplært til å bli fromme koner og de eldste tvangsgiftes bort. 

Men de yngste er ikke like interesserte i å la seg styre av gamle skikker, og legger en plan som kan bli farlig å sette ut i livet. 

Det er oppløftende å oppleve disse unge, sterke jenteskikkelsene. 
Søsterskapet skildres godt, med tillitsfull interaksjon som gjør opplevelsen troverdig. 

De unge skuespillerne Günes Sensoy, Doga Zeynep Doguslu, Tugba Sunguroglu, Elit Iscan og Ilayda Akdogan er overraskende gode og naturlige. 

Bestemora spilles av Nihal G. Koldas, som lykkes i å formidle figurens dobbeltbunn. 
På den ene siden er hun oppriktig glad i sine barnebarn, men hun er også bundet av religion og tradisjon, som svekker hennes dømmekraft i våre vestlige øyne. 

Onkelen Erol (Ayberk Pekcan) er bare en trangsynt patriark, som bruker religion og tradisjon for å kue familiens kvinner, noe han kan i en kultur der alt er tilrettelagt for det. 

Interessant tematikk 

Man blir oppriktig engasjert og berørt av denne historien, som regissør Deniz Gamze Ergüven har skrevet sammen med Alice Winocour. 

Man ser at denne strenge, konservative kulturen er i en brytningstid, der unge krefter på sikt vil gjøre opprør og fjerne seg fra eldre generasjoners livssyn og levemåte. 

Det er en interessant tematikk i en velspilt film med nyanserte figurer, nydelig foto og sikker regi. 
Mustang anbefales 
",1
"Hail, Caesar!
En hjertelig anbefaling for alle filmelskere! 

Hail, Caesar! er Joel og Ethan Coens kjærlighetserklæring til det gamle Hollywood, spesielt storhetstiden på 1950-tallet. 

Filmen er full av vittige hyllester og morsomme referanser til datidens sjangere og mennesketyper, både foran og bak kamera. 

Miljøet og persongalleriet er betydelig lysere, mildere og snillere enn vi er vante til fra Coen-brødrene. 

Dette kan være litt skuffende i noens øyne, men samtidig er Hail, Caesar! en festlig og fargerik feiring av alt vi elsker ved drømmefabrikken i Los Angeles, gjort med umiskjennelig Coen'sk vidd og brodd. 

Holder styr på stjernene 

Historiens midtpunkt er Eddie Mannix (Josh Brolin), en fikser som holder styr på vanskelige filmstjerner i Capitol Pictures. 
Han er mannen som dekker over skandaler, får stjernene ut av kniper og holder media medgjørlige. 

Han får et stort problem å løse når stjerna i produksjonen Hail, Caesar!, Baird Whitlock (George Clooney) blir kidnappet, samtidig som cowboystjerna Hobie Doyle (Alden Ehrenreich) har store vansker med å gjøre som studioet ønsker, nemlig å omstille seg fra å være westernhelt til å spille i et seriøst drama. 

Coen-brødrene kaster seg begjærlig over muligheten til å gjenskape noen av 1950-tallets typiske sjangere. 
Dansing med matroser. 
Jesus på korset. 
Synkronsvømming. 
Westernaction. 
Og noen morsomme detaljer om ting som kan ha skjedd i kulissene på slike produksjoner. 

Manuset spiller på kontrastene mellom etterkrigstidens frykt for både kommunister og hydrogenbomber og kinopublikums naive glede over eskapismen de blir underholdt av. 

Historien viser også de begynnende tegnene på storhetstidens ende i filmbyen, blant annet i et sideplott der Mannix tilbys jobb i en bedrift som vi i dag vet ble en stor aktør på et felt som har med alt annet enn underholdning å gjøre. 

Det er en rik og mangesidig historie som med små glimt fra flere historier gir oss et stort bilde av 1950-tallets Hollywood gjennom Coen-briller. 

Riktig tone og timing 

Persongalleriet er som vanlig i en film av Coen-brødrene av den frodige og lett bisarre sorten, med artige innhopp av blant andre Channing Tatum, Frances McDormand, Ralph Fiennes, Scarlett Johansson, Tilda Swinton, Jonah Hill, Clancy Brown og, mitt favorittgjensyn, Christopher Lambert. 

Alle spiller sine roller med den riktige Coen'ske tonen og timingen. 
Josh Brolin er god i historiens midtpunkt. 
Mannix er en sterk og autoritær person som er drevet av hva han tror på, men likevel i tvil på om det er riktig. 

Brolin spiller ham godt og sikkert, og denne figuren kunne jammen passet som detektiv i en av de fiktive filmene som Capitol Pictures produserer. 

Hail, Caesar er kanskje ikke blant Coen-brødrenes aller beste. 
Jeg savner de litt råere aspektene fra Miller's Crossing, Fargo og No Country For Old Men. 

Likevel er dette i høyeste grad en morsom og sympatisk film, som avslører deres kjærlighet for det gamle Hollywood, akkurat som i Det store spranget (The Hudsucker Proxy) fra 1994, som var inspirert av 1940-talls-filmer fra blant andre Howard Hawks og Preston Sturges. 

Hail, Caesar! er derfor en hjertelig anbefaling for alle filmelskere 
",1
"Welcome to Norway!
Smart, morsom og underfundig. 

Timingen kunne selvsagt ikke vært bedre for asylkomedien Welcome to Norway! 
Rune Denstad Langlo (Nord, Jag etter vind) har skrevet og regissert en smart, morsom og underfundig film om et alvorlig tema med lyse overtoner. 

Anders Baasmo Christiansen spiller godt og rutinert i hovedrollen, der figurens fremmedfiendtlighet med fordel kunne vært gjort enda sterkere for maksimal effekt, men holdningene hans er kanskje tydelige nok. 

Welcome 
To Norway! lykkes ganske godt i å skildre absurd asylmottaksproblematikk på et menneskelig plan. 

Metodene vekker motstand 

Per Primus (Anders Baasmo Christiansen) er blakk og omgjør sitt gamle og nedslitte høyfjellshotell til asylmottak for å tjene penger. 

Asylsøkerne kommer til en halvferdig byggeplass, der de selv må fikse sine egne rom. 

Primus kjemper for å rekke over nok til å få den nødvendige godkjenningen fra UDI, men metodene hans vekker motstand, ikke bare fra beboere, men også hans egen familie, nemlig kona Hanni (Henriette Steenstrup) og datteren Oda (Nini Bakke Kristiansen). 

Hovedpersonen er i høyeste grad en useriøs aktør i asylbransjen, som ser på flyktningene og migrantene som varer han kan tjene penger på, ikke mennesker som skal tas vare på. 

Filmen skildrer ham som en hverdagsrasist, men jeg oppfatter ham som en forholdsvis mild variant av sorten. 

Hadde Primus vært utstyrt med enda mer ekstreme synspunkter og oppførsel, kunne historien fått en enda mer dramatisk utvikling og hatt større emosjonell slagkraft. 

Faren hadde kanskje da vært at Primus ble for uspiselig til å vekke noen form for sympati hos publikum, men det hadde vært tøft om den sjansen ble tatt. 

Godt samspill 

Den mest interessante dynamikken mellom figurene oppnås i Baasmo Christiansens samspill med Olivier Mukata. 
Han spiller Abedi, en omgjengelig og opportunistisk ung mann som sakte, men sikkert, gjør et visst inntrykk på Primus. 

Ellers krydres historien med ekteskapelig problematikk med Henriette Steenstrups figur, selv om denne delen fremstår litt ufullendt. 

Talentfulle Renate Reinsve gjør en morsom rolle som velmenende, men litt ustabil kommuneansatt, som er i overkant interessert i både asylmottaket og eieren. 

Det enda yngre talentet Nini Bakke Kristiansen (Kampen for tilværelsen) har også gode scener, men vennskapet med Mona (Elisar Sayegh) tar en mindre troverdig vending mot slutten. 

Welcome to Norway! er en tittel som ironiserer over hvordan asylsøkerne blir mottatt der oppe på høyfjellshotellet. 
Den kunne like gjerne hatt undertittel ""and goodbye!"". 

Filmen gir noen gode bilder av hvordan det kan være å komme til et asylmottak, der mennesker fra ulike folkegrupper og religioner har like store problemer med hverandre som enkelte nordmenn har til dem. 

Rune Denstad Langlos film har gode kvaliteter på både lyd- og billedfronten, takket være Ola Kvernbergs musikk, Gisle Tveitos lyddesign og Philip Øgaards foto, ved siden av å ha en brennaktuell historie, skrevet med glimt i øyet av regissøren selv. 

Welcome to Norway! ønskes derfor absolutt velkommen! 
",1
"London Has Fallen
Enkel og hardbarket action. 

Actionfilmen Olympus Has Fallen ble en uventet pen suksess for Gerard Butler og Aaron Eckhart i rollene som henholdsvis livvakt og USAs president. 

Derfor får vi oppfølgeren London Has Fallen, der handlingen naturlig nok forflytter seg fra Det hvite hus til Storbritannias hovedstad. 

Regissør Babak Janafi (Snabba Cash II) går hardt til verks med stygge voldsscener, et gjennomført driv og Butler som nærmest parodisk tøff helt. 

Dette er alt annet enn subtil og sofistikert filmkunst, men London Has Fallen fungerer greit på sine premisser som enkel og hardbarket action. 

Jakt etter hevn 

Den britiske statsministeren dør uventet. 
Statsledere fra hele verden kommer til begravelsen, deriblant den amerikanske presidenten Benjamin Asher (Aaron Eckhart). 

Som vanlig beskyttes han av et Secret Service-team ledet av agenten Mike Banning (Gerard Butler). 

Et massivt terrorangrep sender dem på rømmen gjennom Londons gater, på flukt fra den internasjonale våpenhandleren Aamir Barkawi (Alon Aboutboul), som er på jakt etter hevn fordi deler av familien hans ble drept i et amerikansk droneangrep. 

Historiens utgangspunkt er kanskje ubehagelig aktuelt, men manuset gjør London Has Fallen unødvendig sort og hvit. 
En mer nyansert tilnærming til både handling og figurer hadde gjort filmen mer interessant. 

Det den er best på, er tett og intens action med blodige konsekvenser. 
15-års-grensen bør overholdes her. 
I en verden av snille actionfilmer rettet mot lavere aldersgrenser, er det befriende å få en film med såpass brutalt innhold. 

Pent er det ikke, men det er tøft og effektivt. 
Spesielt imponerende er en lang kampsekvens gjennom en trang London-gate, tilsynelatende filmet i én tagning. 

Litt tøffere underholdning 

Gerard Butlers imponerende fysikk og firkantede ansiktsform er som skapt for action. 
Han valser i vei med troverdighet, om enn i en litt parodisk tøff skikkelse. 

Han er dessverre ingen Bruce Willis i Die Hard, så hver gang Mike Banning kommer med en kommentar som jeg antar er ment å være morsom, vekker det mer himling med øyne enn latter. 

Hvordan Aaron Eckharts figur er som president sier filmen lite om, men han utstråler i det minste den riktige typen autoritet. 

Verre er det at skuespillere som Morgan Freeman, Robert Forster, Melissa Leo og Jackie Earle Haley har roller som de nesten ikke får gjort noe som helst med. 

London Has Fallen forsøker så godt den kan å være storskalafilm på et budsjett. 
Mange av de store effektene og eksplosjonene er åpenbart av det litt billigere slaget, med et altfor digitalt preg, men fungerer greit nok. 

Regissør Babak Janafi fikk jobben bare en måned før innspillingen startet, da den forrige, Fredrik Bond, slutta. 

Jeg synes han har greid å hale i land en respektabel actionfilm, som ikke får noen pluss i margen for interessant persongalleri eller tankevekkende manus, men som vil tilfredsstille actionglade kinogjengere som ønsker litt tøffere underholdning 
",1
"The 5th Wave
En dårlig kopi av bedre filmer. 

En ny young adult-bok filmatiseres og gjespen er faretruende høy. 
The 5th Wave fremstår som en dårlig kopi av bedre filmer og virker både tam, konstruert og lite original. 

Chloë Grace Moretz (Kick-Ass, Hugo, The Equalizer) sliter i rollen som handlekraftig heltinne, men er i alle fall bedre enn karene i historien, som er bleike kjekkaser uten karisma. 

Når historien ikke er mer spennende enn den er, blir The 5th Wave et unødvendig sci-fi-drama som sliter med å oppnå middelmådighet. 

Jorda invaderes 

Et enormt romskip svever rundt jorda med onde intensjoner. 

De Andre, som de blir kalt, angriper først med en elektromagnetisk puls, så med jordskjelv, deretter med virus og til slutt med invasjon for å drepe de overlevende. 

Cassie (Chloë Grace Moretz) blir separert fra lillebroren, skades på flukt, men reddes av Evan (Alex Roe). 

Han lover å hjelpe henne med å gjenforenes med Sam (Zackary Arthur), som i mellomtiden har blitt rekruttert av US Army som barnesoldat i kampen mot De Andre. 

Filmen låner åpenlyst fra Independence Day, Invasion Of The Body Snatchers og flere andre sci-fi/katastrofefilmer. 

En egen identitet eller særpreg har den ikke, ei heller en historie det er mulig å bry seg om. 
Oppbyggingen er katastrofalt tam og likegyldig. 
Og fortsettelsen plages av ekstremt lite troverdige utviklinger, selv i sci-fi-sammenheng. 

Forholdet mellom Cassie og Evan tar en skikkelig klein og latterlig vending, og det obligatoriske young adult-trekantdramaet, der high school-forelskelsen Ben (Nick Robinson) er den tredje parten, er virkelig svakt. 

Pregløse figurer 

Det er leit å se erfarne og flinke skuespillere som Liev Schreiber og Maria Bello i rollene som henholdsvis oberst Vosch og sersjant Reznik. 

Dette har de gjort for pengenes skyld. 
Man kan se at de vet de spiller drittroller i en meningsløs film. 

Resten av persongalleriet er preget av de pregløse unge mennesker som er pene, men uinteressante. 

Ikke engang Chloë Grace Moretz makter å gi Cassie noen form for substans. 
Hun blekner brutalt mot både Twilight-Bella og Hunger Games-Katniss. 

The 5th Wave er basert på en bokserie av Rick Yancey, og er ment å være den første av flere filmer, noe avslutningen er åpen på. 

Men når eneren er så dårlig som dette, må det spøke det for oppfølgere. 

Regissør J Blakeson (The Disappearance of Alice Creed) lykkes kun med enkelte spenningsscener, men mange av effektene har et amatørmessig preg over seg og den overhengende historien fungerer rett og slett dårlig. 

Derfor blir The 5th Wave et lite skvulp. 
",0
"Spotlight
Velgjort, engasjerende og dramatisk Oscar-vinner! 

Spotlight er en viktig og engasjerende film med en solid og lavmælt tilnærming til innholdet. 
En sann historie fra 2001 spinnes til et medrivende drama, fri for overdrevne virkemidler. 

Regissør Tom McCarthy har valgt en filmatisk stil som lukter hverdag, med gråbrune farger og figurer uten perfekt hår. 

Historien er enkel, men samtidig dyptgående. 
Hovedfigurene er dessuten av den typen journalister som alle kan elske, nemlig de som avdekker maktmisbruk, ikke romper eller bloggere. 

Avdekker stor skandale 

Den nye redaktøren i The Boston Globe, Marty Baron (Liev Schreiber), ber avisas Spotlight-redaksjon om å se på en sak der en prest skal ha begått seksuelle overgrep mot barn i mange år. 

Ben Bradlee Jr. (John Slattery), Robby Robinson (Michael Keaton), Sacha Pfeiffer (Rachel McAdams), Matt Carroll (Brian d'Arcy James) og Mike Rezendes (Mark Ruffalo) forsøker å få tak i dokumenter som beviser at den katolske kirken visste om overgrepene uten å gjøre noe. 

De avdekker en skandale av uante dimensjoner, men motarbeides av sterke krefter fra kirkelig hold. 

Det er svært lett å plassere sympatien her. 
Maktpersoners seksuelle overgrep mot barn er omtrent så utilgivelig som det kan bli, og den katolske kirkens forsøk på å dekke over saken er sjokkerende. 

Sånn sett er det lett match for Tom McCarthy og hans medmanusforfatter Josh Singer å vekke publikums sympati og lojalitet til hovedfigurene. 

De dyktige skuespillerne gjør til gjengjeld en god jobb med å fremstille dyktige pressefolk som ikke er ute etter heder og ære, men å fungere som engasjerte og velmenende vaktbikkjer. 

Godt ensemble 

Det er vanskelig å trekke frem noen, siden dette er et ensemblet der alle utfyller hverandre, men det er spesielt godt å se Liev Schreiber treffe godt i rollen som redaktøren Marty Baron, kort tid etter at vi så ham i det uinspirerte hjørnet i The 5th Wave. 

Stanley Tucci gjør et godt innhopp som humørsyk advokat, og Mark Ruffalo får én sterk scene der figuren hans gir uttrykk for det sinnet vi alle føler etter de sjokkerende avsløringene. 

Det finnes nok journalister som vil se på Spotlight som en ren fantasifilm. 

Å være i en redaksjon som kan jobbe i månedsvis med én sak er mildt sagt en utopisk situasjon i dagens medievirkelighet, med høyt produksjonspress og daglige deadlines. 

Hvis én film kan bedre kvalitetsjournalistikkens kår, er Spotlight en ypperlig kandidat. 
Dette er et velgjort, engasjerende og dramatisk stykke filmkunst som gjør inntrykk 
",1
"Corn Island
Usedvanlig vakkert filmet. 

Corn Island er en krevende film. 

Nesten uten dialog, fortalt i et seigt tempo og med en smak av strev og alvor. 

Men den er også usedvanlig vakker. 
Og de som investerer tid og oppmerksomhet i denne billedskjønne historien, blir belønnet med en spektakulær avslutning som kombinerer menneskelig drama og naturskildring i et gripende klimaks. 

Utsatt for været og militæret 

Et værutsatt sesongjordbruk danner rammen for filmens historie. 

Om våren oppstår små fruktbare øyer i elva Inguri, som renner som en grense mellom Georgia og den autonome republikken Abkhasia. 

Her kan det dyrkes mais i sommerhalvåret, før øya smuldrer bort i høstregnet. 
Langt fra sikker grunn å bygge et levebrød på, men en gammel mann (Ilyas Salman) og hans barnebarn (Mariam Buturishvili) slår likevel rot for sommeren. 
Vi følger deres iherdige arbeid. 
En hytte som settes opp planke for planke. 
En åker som vokser med hvert spadetak. 

Det er en kamp mot vann og vær. 
I tillegg utgjør også militæret en usikkerhetsfaktor for de to. 
Dette er et konfliktfylt område. 
Patruljebåter fra begge grenselandene glir stadig forbi, og skudd kan ofte høres fra elvebreddene. 

Mye av spenningsgrunnlaget ligger i spørsmålet om de lykkes med å høste avlingen eller ikke, men filmen spenner også effektivt opp flere linjer ut fra sin enkle historie. 

Det mest iøynefallende er at vi mangler en generasjon. 
Fraværet av jentas foreldre antyder at vi befinner oss i en militær konflikt som sliter hardt på lokalbefolkningen. 
Og det framstår som livsviktig at den kunnskapen bestefar sitter med, om både jordsmonn, fiske og landbruk, overføres før den går tapt. 

Et jordnært lite mesterverk 

Det er bildene som virkelig fester seg i Corn Island. 
Fotograf Elemér Ragályi bygger nydelig komposisjoner som bruker vannets speilflater og jordas teksturer til å skape nære og stemningsfulle variasjoner over menneskets påvirkning på naturen. 

Kombinasjonen av det nevedyktige landbruksarbeidet og den vakre fotograferingen har både dokumentariske og poetiske kvaliteter som gjør at jeg tidvis forsvinner ut av historien og blir sittende og beundre de sterke skildringene. 

Her er filmen på sitt sterkeste. 
Den er ikke like sterk på å flette inn sitt storpolitiske bakteppe. 
Konfliktene trer aldri fram selv om mennene i patruljebåtene lager mye støy - støy som forstyrrer filmens øvrige tone. 
Noen av soldatene leverer mindre gode skuespillerprestasjoner, og i møte med soldatene gjør også fotografen noen litt for enkle valg. 

Jeg lar meg likevel begeistre av Corn Island. 
Regissør George Ovashvili har laget en jordnær film som alle mennesker kan kjenne tilhørighet til. 
Dette er en film som lykkes utrolig godt med å bygge noe storartet, for så å rasere det på aller nydeligste vis. 
",1
"10 Cloverfield Lane
Holder deg på pinebenken! 

10 Cloverfield Lane er i slekt med 2008-suksessen Cloverfield, men bare litt. 

Mens den første filmen var en actionfylt found footage-thriller om en rominvasjon i New York, står et psykologisk spill mellom tre figurer i sentrum av denne. 

Man lurer lenge på hva som er filmens ytre ramme, og regissør Dan Trachtenberg holder oss på pinebenken, men serverer oss en dramatisk konklusjon. 

Dette er en forholdsvis spennende thriller med et mildt hint av sci-fi. 

Innesperret i bunker 

Michelle (Mary Elizabeth Winstead) våkner opp etter en ulykke, og oppdager at hun holdes innesperret i en underjordisk dommedagsbunker, bygget av Howard (John Goodman). 

Han påstår at et mystisk angrep har gjort lufta på overflaten giftig, og at hun må bli der. 

Michelle tviler på historien og overtaler den tredje person i bunkeren, Emmett (John Gallagher Jr.), til å bli med på planleggingen av et fluktforsøk. 

Det er et sprekt valg av produsentene J.J. Abrams og Lindsey Weber å gå fra stor effekt-action til lite kammerdrama innenfor samme univers. 
Det er dessverre også en av filmens svakheter. 

Siden de befinner seg i Cloverfield-universet, skjønner vi at det faktisk foregår noe på overflata, mens det er et usikkerhetsmoment for de to gjestene hvorvidt Howard snakker sant, eller er en splitter pine gal kidnapper. 

Hadde 10 Cloverfield Lane kommet FØR Cloverfield, ville det stilt seg annerledes. 

Innestengt og klaustrofobisk 

Mary Elizabeth Winstead er heldigvis en god skuespiller, som formidler en interessant figur med viljestyrke. 
Jeg tror på hennes modige handlinger. 

John Goodman spiller også effektiv som ruvende og uforutsigbar bjørn. 
Det er lett å forstå hvordan han kan holde andre under kontroll. 

Goodman lar det dryppe hint her og der som kan forklare hvorfor Michelle er tilstede i bunkeren i det hele tatt. 

Regissør Dan Trachtenberg og fotograf Jeff Cutter har fått mye ut av det lille de har av spillerom i bunkeren. 
Jeg får den innestengte og klaustrofobiske følelsen som det er meningen at man skal kjenne på. 

Avslutningen gir historien en ny dimensjon, uten å avsløre noe, og gjør 10 Cloverfield Lane til en forholdsvis vellykket film. 

Den er nok ikke i nærheten av den første filmens kvalitetsnivå, men er et greit mellommåltid til det eventuelt kommer siden 
",1
"A Bigger Splash
Strålende skuespillere i et underholdende drama. 

Den italienske filmskaperen Luca Guadagnino ble for alvor kjent for resten av verden i 2009 med filmen I Am Love, der Tilda Swinton hadde hovedrollen. 

Nå har han igjen paret opp med Swinton i A Bigger Splash, et psykologisk drama om begjær, løst basert på filmen La Piscine fra 1969. 

Godt hjulpet av et knippe strålende skuespillere har Guadagnino laget en interessant og intens, men også underholdende film som engasjerer. 

Intens atmosfære 

A Bigger Splash tar oss med til den italienske øya Pantellaria. 
Der har den berømte rockestjernen Marianne (Tilda Swinton) gått i dekning etter en operasjon på stemmebåndet. 

Sammen med kjæresten, filmskaperen Paul (Matthias Schoenaerts), lever hun late dager i solen, isolert fra omverdenens kjas og mas, helt til de plutselig får Mariannes tidligere produsent og elsker på døra. 

Harry (Ralph Fiennes) har med seg Penelope (Dakota Johnson), hans nyoppdagede datter fra et gammelt forhold, en hengiven beundrer av sin nye far. 

En intens atmosfære fylt av underliggende følelser og gamle minner erstatter nå den bedagelige feriestemningen, for Harry har en baktanke med å besøke sine gamle venner. 

Lengsel og begjær 

Guadagnino skaper og nærmest leker seg med seksuell spenning i filmen. 
Seksuell spenning mellom partnere, mellom ekspartnere, mellom venner, mellom far og datter. 

Ved å ofte gå nært opp på skuespillerne skaper han en atmosfære som nærmest renner over av lengsel og begjær, men den ertende tonen i mye av dialogen hindrer det i å bikke over til det melodramatiske. 

Strålende skuespill 

Den gryende stjernen Dakota Johnson (Fifty Shades of Grey) gjør en fin prestasjon i rollen som Penelope, en ung kvinne som vil utforske sin seksualitet uten begrensninger. 

Rollefiguren er tydelig inspirert av Lolilta og Johnson har rekkevidden til å gi Penelope dybden som gjør figuren troverdig, og klarer å balanserer en tøff fasade med en indre usikkerhet på en god måte. 

Tilda Swinton er som vanlig strålende og det er imponerende hvordan hun formidler følelser uten å ytre ett ord. 
Marianne kan nesten ikke prate på grunn av operasjonen, og Swinton er stille mesteparten av filmen. 

Men et blikk kan som kjent si mer enn tusen ord og Swinton har utallige nyanser i sine blikk som tydelig kommuniserer det Marianne ønsker å si. 

Rå tilstedeværelse 

Matthias Schoenaerts er også god i rollen som den sjarmerende Paul, som også har sine indre demoner å stri men, men filmens store stjerne er helt klart Ralph Fiennes. 

Harry har indre kvaler å stri med som dekkes til med en manisk lykke på overflaten. 
Og Fiennes har en rå tilstedeværelse som gjør at han nærmest spretter ut av kinolerretet. 

Han er spesielt fin i en scene der Harry setter på The Rolling Stones-plata han har produsert. 
Fiennes hopper og danser rundt til musikken med «moves like Jagger» og ser direkte inn i kameraet, som om han innstendig ber oss om å leve livet til det fulle så lenge det varer. 

En lett tone 

A Bigger Splash utforsker forskjellen på kjærlighet og begjær, og hvor nært beslektet kjærlighet er med forakt og sjalusi. 

Tunge temaer til tross, så er dette en underholdende film, mye på grunn av et godt manus, skrevet av David Kajganich (The Invasion). 

Filmen har en lett tone som gjør den uanstrengende å se, selv om situasjonene i filmen ofte er ubehagelige. 
Guadagnino kunne kanskje gravd dypere i dritten ved flere anledninger, men da hadde A Bigger Splash blitt en tyngre film, og nå er den akkurat passe lett. 
",1
"Deathgasm
Splatterkomedie med svakheter. 

Blodig splatterkomikk fra New Zealand har vi sett før. 
Ingen kan toppe Peter Jacksons Braindead (1992), men regissør Jason Lei Howden gjør uansett et hederlig forsøk med Deathgasm. 

Filmens fremste fortrinn er at den utnytter black metalmusikkens klisjeer og konvensjoner i splattersjangeren. 
Noe av det fungerer godt, mens andre forsøk preges av amatørmessig naivitet, både når det gjelder manus og skuespill. 

Deathgasm blir derfor en blanda opplevelse, selv om jeg i utgangspunktet er helt for at en film som dette vises på kino. 

Djevelsk apokalypse 

Metalfrelste Brodie (Milo Cawthorne) flytter til en liten by, der han blir kompis med Zakk (James Blake). 

Sammen snubler de over notearkene til en sort hymne som kan vekke djevelske krefter. 

En satanisk sekt kommer til byen for å få tak i notene, men karene har allerede spilt tonene i bandet sitt, Deathgasm, og forårsaker med det en djevelsk apokalypse. 

Jeg liker figurene og settingen. 
Filmens metalheads er naturlige utskudd, som kan fremstå litt stakkarslige i en tid der metal er alt annet enn moteriktig. 

Både Milo Cawthorne og James Blake (ikke den britiske artisten) spiller med riktig utseende og attityde, men burde hatt mer av den komiske teften og timingen som rollene krever. 

Humoren mangler også friske innfallsvinkler og preges litt for mye av utdatert gutteromshumor som ikke fungerer godt nok på film. 

Bedre effekter enn regi 

Splattereffektene holder heldigvis grei kvalitet. 
De virker å være gjennomført kun med praktiske effekter, ingen digitale, som er en velkommen løsning. 

Regissør Jason Lei Howden har designet effektene selv, og har nok gjort en bedre der enn i registolen. 

Det er noen syke sekvenser her som gjør opp for et middels manus og vekslende skuespill. 

Igjen blekner Deathgasm i sammenligning med før nevnte Braindead, som aldri fikk en kinorelease i Norge. 

Så om man vil se new zealandsk splatterkomikk på kino, inkludert noen norske black metal-referanser, er Deathgasm et godt alternativ, til tross for noen svakheter. 
",0
"The Divergent Series:Allegiant 

Dette er dessverre seriens svakeste. 

Den tredje filmen i Divergent-serien heter Allegiant, og er dessverre den svakeste av dem. 

Regissør Robert Schwentke, som også gjorde toeren Insurgent, har fremdeles et brukbart grep rundt sci-fi-elementene, og filmer i stor skala med gode effekter. 

Hovedproblemet med Allegiant, er at Shailene Woodleys hovedfigur Tris, som ble bygget opp som heltemodig rollemodell i de to første filmene, er nedgradert til naiv, godtroende og famlende svekling i Allegiant. 

I stedet er det mindre spennende Four (Theo James) som plutselig fører an, noe som avgjort gjør filmen mindre attraktiv. 

Ut i det ukjente 

Serien finner sted i en dystopisk fremtidsversjon av Chicago, bebodd av ulike ungdomsfraksjoner, og omringet av et høyt gjerde. 

Evelyn (Naomi Watts) har tatt makta, men ser ut til å utøve den samme maktsyken som Jeanine gjorde i de to første filmene. 

Tris (Shailene Woodley), Four (Theo James), Caleb (Ansel Elgort) og Peter (Miles Teller) rømmer over gjerdet og ut i det ukjente. 

Der skal de oppdage den overraskende sannheten om byen de kommer fra, samtidig som et nytt maktspill settes i gang. 

Allegiant bygger i utgangspunktet videre på kjente elementer fra de to første filmene, men kaster seg ut i ukjent farvann, som viser seg å skjule ikke alt for spennende hemmeligheter. 

Jeg vil nødig avsløre for mye her, men det dukker opp mange spørsmål rundt troverdigheten rundt handlingen. 

Ja, dette er en young adult-fantasy, men når det er umulig å tro på hele oppbyggingen og infrastrukturen i filmens univers, sliter jeg med å ta figurene og historien på alvor. 
Det blir for enkelt og naivt. 

Mindre interessant hovedperson 

Det verste i Allegiant er utvanningen av Shailene Woodleys hovedfigur. 
Fra å være en tøff og samvittighetsfull opprører, er hun nå en svak og puslete figur. 
Siden Woodley var det klart beste med de to første filmene, mister dermed Allegiant sitt fremste fortrinn. 

Det er altså Four som får mest å gjøre i denne filmen, noe som ikke nødvendigvis er et positivt tegn. 
Theo James er fremdeles en kjekkas, men er langt mindre interessant, og kjærlighetshistorien mellom Four og Tris er fremdeles lunken og kjedelig. 

Den beste skuespilleren i Allegiant er Miles Teller, som har økt betraktelig i anseelse etter Whiplash, og som her spiller en figur med svikefulle tendenser som gjør ham mer interessant enn resten av persongalleriet. 

Allegiant er den svakeste filmen i Divergent-serien. 
I 2017 kommer Ascendant, som forhåpentligvis lykkes bedre. 

Robert Schwentke og staben har riktignok løst det visuelle godt, men det skorter på manusfronten. 

Det gir Allegiant et seriøst mindreverdighetskompleks i forhold til den mest nærliggende sammenligningen, nemlig The Hunger Games. 

(Siste del av anmeldelsen er omskrevet pga manglende info om den fjerde filmen 
",0
"Risen
Jesu død fra frisk innfallsvinkel. 

Den bibelske historien om Jesus er gjenfortalt et utall ganger, men regissør Kevin Reynolds har greid å finne en frisk innfallsvinkel i Risen. 

Her fortelles hendelsene gjennom øynene til den romerske offiseren som etterforsker hvem som stjal Jesu lik fra graven. 

Filmen er nødvendigvis preget av bibelske fortellergrep, men enten man tror på dette, eller anser Bibelen som en eventyrfortelling, er det ingen tvil om at det er interessant å se hovedfigurens vei fra tvil til tro, svært godt spilt av Joseph Fiennes. 

Et lik forsvinner 

Utgangspunktet er kjent nok fra bibelsk lære. 
I år 33 blir Jesus fra Nazareth (Clive Curtis) korsfestet i Jerusalem. 
Etter hans død går det rykter om at han skal gjenoppstå. 

Prefekten Pontius Pilatus (Peter Firth) vil unngå at noen stjeler liket, slik at denne troen kan få feste hos jødene, og får tribunen Clavius (Joseph Fiennes) til å sikre graven. 

Når Jesu lik likevel forsvinner, må Clavius saumfare området etter det, finne ut hvem som kan stå bak og hvorfor, en oppgave som skal endre ham. 

Regissør Kevin Reynolds har selv skrevet manuset sammen med Paul Aiello, og de har skapt en ganske solid historie rundt kjente elementer fra bibelhistorien. 
De lykkes best med hovedfiguren. 

Clavius er en sliten offiser som utfører sitt arbeid på en stillfaren måte, og som tydelig er på søk etter noe meningsfullt. 

Joseph Fiennes spiller ham på en kontrollert og behersket måte, der selv små visk kan inneholde autoritære ordre eller trusler. 
Fiennes gir filmen en nødvendig tyngde som virkelig hever den. 

Han er dessuten omringet av solide støttespillere som Tom Felton i rollen som den overivrige assistenten Lucius og Peter Firth som den politisk beregnende Pilatus. 

Selv Cliff Curtis kommer fra den vanskelige Jesus-rollen med æren i behold, uten bruk av de klammeste bibelfilm-klisjeene. 

For det meste godt nok 

Kevin Reynolds har regissert kjente filmer som Robin Hood: 
Prince of Thieves og Waterworld, men har vært lite synlig etter 1990-tallet. 

Risen viser at han fremdeles har et godt lag med storskalafilm, skjønt budsjettets begrensede størrelse gir uunngåelige utslag. 

Likevel er denne filmens produksjonsverdier solide, Reynolds regisserer for det meste godt nok, og bare en scene i avslutningen gir en eim av kalkunduft. 

Risen har et budskap som vil gå rett hjem hos alle kristne, men man trenger ikke være troende for å glede seg over den sterke prestasjonen fra Joseph Fiennes, som jeg tåler å se oftere på kino enn det karrieren hans gir meg anledning til. 
",1
"Det som en gang var
Gjenkjennelig om nachspielet som trykkoker. 

Det som en gang var er et treffende og lavmælt portrett av et vennskap i oppløsning. 

Regissør Patrik Syversen er god på å få fram alle de små, nesten usynlige, tingene som ligger og gnisser mellom venninnene Silje (Silje Storstein) og Marte (Marte Germaine Christensen), og bruker nachspielet som trykkoker for å la frustrasjonene boble til overflaten. 

Filmen er nok et bidrag til den allerede populære kategorien: 
""Oslos hvite middelklasse som nærmer seg 30 og har sitt å stri med"". 

Det er lett å kjenne igjen motiver, stemninger og situasjoner fra både Unge lovende og Oslo, 31. august, selv om Det som en gang var ikke når helt samme toppnivå i sine skildringer av by og relasjoner. 

Men filmen treffer likevel godt. 
Dette er et svært gjenkjennelig bilde av ungdomstid på overtid – av undertrykte følelser og mangel på oppgjør. 

Et smuldrende vennskap som fester seg 

Silje sitter igjen med en tom leilighet etter at Tobias (Tobias Santelmann) har flyttet ut. 
Hun burde jo skrevet på den bacheloroppgaven, men det er sommer og helgen blir tilbrakt sammen med bestevenninnen Marte. 

Det blir byen, fyllefilosofiske drosjesamtaler, latterfylte utelivsvandringer og til slutt et langt nachspiel. 

Fokuset ligger hele tiden på forholdet mellom Marte og Silje. 
De er gamle venninner, men ser hverandre ulikt. 

Marte dominerer. 
Hun har et behov for å være midtpunktet, og bruker raushet for å kunne kreve oppmerksomhet. 
Et krav som framføres med økende intensitet utover helgen. 

Silje er trofast. 
Hun har stilt opp for Marte når hun har slitt, og gjør stort sett venninnen til lags. 
Men Silje holder også regnskap, og teller flaue kommentarer, flørtete tilnærmelser og sosiale overtramp. 

Dette er et velspilt vennskapsdrama. 
Silje Storstein og Marte Germaine Christensen leverer nære, såre og lett relaterbare karakterer. 
Benjamin Helstad er også god i rollen som artistkompisen Benjamin. 
En særdeles iherdig nachspieldeltaker som fungerer utmerket som katalysator for kollapsen. 

God på generasjonsskildringen 

Patrik Syversen treffer godt med generasjonsskildringen. 
Det som en gang var viser oss privilegerte middelklassemennesker som har studert, reist og som føler de har opplevd verden. 
De lever ut sine minner på fest, og sin egen forferdelige fortreffelighet i prat med drosjesjåføren. 

Det hele er enkelt og vakkert filmet av et bevegelig kamera. 
Fotograf Andreas Johannessen skaper en lys og dus realisme som kler filmen godt. 
Det er noen øyeblikk hvor jeg ikke lar meg begeistre av kameraets noe kunstig poetiske endeholdeplasser. 
Men jeg har stor sans for helheten. 
Vi kommer veldig nært på. 
Så tett at vi ofte ikke får se hele bildet, men vi får mange megetsigende detaljer. 

Filmen er god til å fortelle mye, uten å vise alt. 
Siljes samlivsbrudd, Martes mentale helse og det som virker å være en ugjengjeldt forelskelse ligger og dirrer under dialog som unnviker og dekker over. 

Det gjør at nerven holder hele filmen ut. 
Nachspiel, sårede følelser og alkohol er effektivt drivstoff for elendige avgjørelser, og Det som en gang var holder alltid døren på gløtt for at det kan koke fullstendig over. 
",1
"Knight of Cups
Trygler om å bli tolket. 

Knight of Cups er en film som ikke byr på tradisjonell handling og dramaturgi. 
Dette er en eksperimentell film som utforsker tema som tomhet og åndelig krise. 

Regissør Terrence Malick har sammen med fotograf Emmanuel Lubezki komponert en tidvis vakker film hvor bestanddelene danser både rundt og med hverandre. 

Her er tradisjonelle scener svøpet i poetiske fortellerstemmer, bilder av flytende tarotkort i basseng, reklameplakater, planeter, ørkenvandringer og nordlys satt sammen i en fragmentert og oppstykket film som trygler om å bli tolket. 

På sitt beste er dette for meg en herlig hjernemassasje som inspirerer og knar fram refleksjoner og perspektiver på tilværelsen. 
Men filmen griper meg aldri. 

Det blir et misforhold mellom svulstig ordbruk, grandiose bilder og rå symbolikk – og en selvmedlidende hovedperson som jeg ikke klarer å bry meg nevneverdig om. 
Filosofien er for vassen til å fascinere som tankegods, og med en repeterende form uten dramatikk og nerve blir det i perioder kjedelig å følge Malick denne gangen. 

Alene blant så mange 

Filmen sentrerer rundt Rick (Christian Bale). 
Han er en vellykket manusforfatter i Hollywood, i ferd med å lande en meget godt betalt jobb. 

Han bor i en minimalistisk innredet leilighet, går på eksklusive bassengfester og ligger med vakre kvinner. 

Og han er utilfreds. 
Søkende, usikker og tom. 

Ricks frustrerte tilværelse gjennomsyrer hele filmen. 
Små øyeblikk av latter og lykke drukner raskt i en eksistensiell angst over hva mennesket egentlig skal være og gjøre. 

Vi følger fragmenter av hans oppgjør med sin far, sin bror, sin barnløse kone, sine mulige elskerinner. 
Det er små oppgjør uten forløsning. 

Flere av scenene viser oss glimt av Ricks personlighet, og inviterer oss til å bli litt kjent med han. 
Men disse møtene blir som fotspor i sanden som viskes bort av plasskrevende fortellerstemmer og nye motiver og symboler som tvinger oss tilbake på avstand. 

På grensen til det parodiske 

Tarotkortstokken, bibelske referanser og forslitte motiv fra stranden og ørkenen gjør at Knight of Cups av og til grenser opp mot det parodiske. 

Dette er en svulstig og selvopptatt film som flere ganger føles mer kunstig enn oppriktig. 

Og Malick har dårlig dreis på de kvinnelige rollefigurene. 
Hverken Cate Blanchett eller Natalie Portman får komme til live på lerretet. 
De blir i stor grad bilder til ordene som forklarer deres rollefunksjon. 

Men det er likevel en film jeg er glad jeg har sett. 

Den har flere briljante øyeblikk. 
For meg er stemningene fra Los Angeles, med bilturer gjennom bylandskap aldeles nydelige. 
Og det er enkeltscener som fester seg mer enn filmen som helhet klarer. 
Spesielt en scene der Rick blir ranet i sitt eget hjem, og innbruddstyvene er frustrert over hvor lite han har, er både kostelig og sier mye. 

Med så mange og store ord og motiver som Knight of Cups bombarderer publikum med, vil det nok variere stort hva folk tar med seg ut av denne filmopplevelsen. 

Her ligger lagene med symbolikk, mening og referanser klar for dem som leter, men hvis to timer med fragmentert kunstfilm høres ut som en prøvelse, så er det bare å hoppe over denne. 
",1
"Kung Fu Panda 3
Et sjarmerende pandaeventyr. 

Pandaen 
Po er tilbake i nok et fargesprakende eventyr, og den klønete bjørnen, som merkelig nok er skikkelig god i kung fu er fortsatt like sjarmerende som før. 

Kung Fu Panda 3 gir deg lite nytt og fokuserer på det som allerede har funket i de tidligere filmene, men dette er likevel en morsom og koselig barnefilm, som ikke føles som en unødvendig oppfølger, men snarere en avrunding av historien. 

Panda som må finne seg selv 

Po og de Fantastiske 
Fem er fortsatt de store heltene i landsbyen sin, men Po kan ikke hvile på laurbærene av den grunn. 

Tiden er inne for å ta steget videre for å bli en ekte Dragekriger, men for å gjøre det må 
Po finne sin indre chi. 
Det er lettere sagt enn gjort, fordi Po ikke engang har klart å finne seg selv. 

Når hans virkelige far dukker opp i landsbyen får imidlertid 
Po sjansen til å lære hva det virkelig vil si å være en panda, og sammen reiser de til en hemmelig pandaby i fjellene. 

Når den onde kung fu-mesteren Kai dukker opp fra åndeverdenen, med en plan om å utslette alle kung fu -mestere i verden, må 
Po få hjelp av sine nye venner for å beseire åndekrigeren. 

Kunne vært mer storslagen 

Selv om DreamWorks melker kua med Kung Fu Panda 3, så føles ikke filmen som en unødvendig film. 
Historien i filmen er en avslutning på eventyret som har bygget seg opp i de tidligere filmene. 

Hvor kommer 
Po egentlig fra? 
Hvem er han? 
Og kan virkelig den klønete, store bjørnen bli en ekte dragekriger? 

Filmen gir deg svar på alt dette på en fin måte, selv om høydepunktet kanskje kunne ha vært enda litt mer storslagent enn det filmens finale klarer å være. 

Gode norske stemmer 

I Norge vises Kung Fu Panda 3 på norsk. 
Den norske oversettelsen er god og de norske stemmene fungerer bra. 

Steinar Sagen gir 
Po akkurat den varmen figuren trenger for at vi skal fortsette å være glad i ham. 
Nils Ole Oftebro er som alltid er god som skurk, og passer fint i rollen som den hevnlystne Kai, mens stemmen til Ivar Nørve er fin for mester Shifu. 

Hallvard Lydvo er morsom som Pos pappa Herr Ping, mens Øyvind B. Lyse også fungerer i rollen som Pos biologiske far Li. 

Fortsatt morsomt 

Kung Fu Panda 3 finner på ingen måte på noe nytt, men bedriver gjenbruk av den samme humoren vi lo av i de to første filmene. 

Derfor er ikke filmen noe friskt pust, men selv om jeg har sett det før humrer jeg fortsatt når 
Po leker overentusiastisk med actionfigurene av de Fantastiske Fem, når han kløner det til for nte gang, eller når lysten på melboller trumfer all fornuft. 

I tillegg er dette kanskje den peneste filmen i rekken, med flott, fargesterk animasjon og en 3D-effekt som aldri blir slitsom, men kun skaper dybde i bildet. 

Barna kommer til å elske denne filmen, og foreldre kommer ikke til å lide i kinosalen de heller. 
",1
"Secret In Their Eyes
Best om du ikke har sett originalen. 

Secret In Their Eyes er basert på den argentinske filmen Hemmeligheten i deres øyne fra 2009. 
Hvordan du opplever den amerikanske nyinnspillingen kommer helt an på om du har sett originalen. 

Det har jeg, og mister dermed et viktig overraskelseselement. 
Secret In Their Eyes er solid spilt, godt regissert av Billy Ray og smakfullt filmet av Daniel Moder. 

Noen figurer og deler av handlingen blir stemoderlig behandlet, men kvaliteten er solid i de fleste ledd. 
Hadde jeg bare ikke sett originalen, kunne det hende at jeg likte Secret In Their Eyes enda bedre. 

Beveger seg ut på dypt vann 

Ray (Chiwetel Ejiofor) kommer tilbake til FBI-kontoret han en gang jobbet på i Los Angeles. 

Han har et nytt spor i jakten på gjerningsmannen som 13 år tidligere drepte datteren til kollegaen Jess (Julia Roberts). 

Historien skifter effektivt mellom nåtid og fortid, og vi får etter hvert stadig mer innsikt i en lyssky historie der flere aktører beveger seg ut på dypt vann, langt bortenfor det de har myndighet til. 

Filmen diskuterer moralske tvil rundt strafferettslige begrensninger, der man som publikum blir konfrontert med egne meninger. 

Her er det mulig å føle sympati med figurene, selv om man vet de foretar tvilsomme valg. 

Det er mer på gang i historien enn selve drapsetterforskningen. 
Ray har åpenbart hatt et godt øye til eks-kollega Claire (Nicole Kidman), som nå leder hele FBI-kontoret. 

Forholdet mellom dem utforskes videre i historien og gir den en ekstra dimensjon, selv om det preges av en viss kjølig distanse. 

Julias beste rolle på lenge 

Chiwetel Ejiofor spiller godt i hovedrollen, men filmens største prestasjon er det Julia Roberts som står for. 

Forskjellen på Jess før og etter mordet på datteren er påtagelig, uten å være overdreven, men sorgen og smerten gjennomsyrer hele figuren, og er en av de bedre rollene fra Roberts på lenge. 

Punktet der Secret In Their Eyes feiler, er skjebnen til en av de andre figurene. 
Noe dramatisk skjer, men etterspillet er likegyldig, og skader figurenes troverdighet. 

Den siste akten blir også rullet ut litt for kjapt, og burde hatt en bedre spenningsoppbygging. 

Secret In Their Eyes er likevel en brukbar thriller, spesielt hvis du ikke har sett originalen 
",1
"Mitt store fete greske bryllup 2
Nesten en overdose av lykke. 

Den romantiske komedien Mitt store fete greske bryllup ble en overraskende suksess i 2002. 

14 år senere kommer oppfølgeren, som bygger videre på elementene som gjorde eneren god, men makter ikke å sjarmere like mye, selv om hovedrolleinnehaver Nia Vardalos og regissør Kirk Jones prøver hardt. 

Her teppebombes vi med karikerte figurer og greske kulturklisjeer. 
Det blir nesten en overdose av lykke, mens problemene og konfliktene aldri får lov til å bli for seriøse. 

Mitt store fete greske bryllup 2 er ingen umiddelbar klassiker, men gjør jobben! 

Vil gifte seg på nytt 

Foreldrene til Toula (Nia Vardalos) oppdager at deres 50 år gamle vigselsattest aldri ble signert og at de derfor ikke er formelt gift. 

De bestemmer seg for å gifte seg på ordentlig, noe Toula må organisere sammen med resten av den store og tette familien i Chicago. 

Samtidig opplever hun stillstand i ekteskapet med Ian (John Corbett), mens datteren Paris (Elena Kampouris) ønsker seg bort fra hele slekta og står foran et vanskelig valg av college. 

Filmen forsøker å kommentere kjærlighetens vilkår i tre forskjellige generasjoner, men gjør hver av delene litt halvhjertet. 
Det resulterer i flere sjarmerende øyeblikk, men det hele mangler litt substans. 

Den minst vellykkede delen gjelder Nia Vardalos selv, som ikke ser ut til å ha det minste kjemi med John Corbett i rollen som Ian. 
Når de er ute på ekteskapsdate, fremstår de som keitete Tinder-kontakter som nettopp har møttes. 

Skildringen av Toulas foreldre er mye bedre, rutinert spilt av Michael Constantine og Lainie Kazan. 

Milde utfordringer 

Humoren i Mitt store fete greske bryllup 2 er av den ufarlige sorten, der mange av grepene er kjente og litt utdaterte. 

At hele storfamilien dukker opp ved flere anledninger, er morsomt én gang, ikke ti. 
Bess Meilser har den lite takknemlige rollen som bestemora Mana-Yiayia, som brukes som klovn ved flere umotiverte anledninger. 

Og de milde utfordringene i tenåringslivet til Paris blir bare overfladiske og lite interessante. 
Mor/datter-forholdet blir heller ingen studie i subtilt drama, men roper ut problemstillingene og løsningene på dem. 

Til tross for innvendingene, er det umulig å mislike Mitt store fete greske bryllup 2. 
Den har ingen andre ambisjoner enn å være hyggelig, og jeg kan ikke påstå at den ikke lykkes med det. 

Riktignok er hyggen en smule påtrengende og anstrengt i flere situasjoner, men Nia Vardalos har i det minste skrevet manuset med hjertet på riktig sted. 

Ensemblet ser ut til å trives, og du skal ikke se bort ifra at dette vil smitte over på det rette publikummet 
",1
"Batman v Superman:Dawn of Justice 

Latterlig overdreven på alle måter! 

Batman v Superman: 
Dawn of Justice er latterlig overdreven på alle måter. 
Og det er bra! 
En film med denne tittelen MÅ være større enn størst, og regissør Zack Snyder pøser på med alt han har av virkemidler i sitt rikholdige arsenal. 

Denne filmen må ha kostet et par lands statsbudsjetter, minst! 
Den ene storslagne sekvensen avløser den andre med imponerende flyt, fortellerglede og visuell fantasirikdom. 
Effektjunkies vil nå sitt nirvana. 

Heldigvis fortelles det også en historie med en underliggende tematikk som jeg finner interessant. 
Kan man redde verden kun ved å være god? 

Brygger opp til konfrontasjon 

Flere voldsomme hendelser skjer, både i Metropolis, Gotham City og andre steder, tilsynelatende forårsaket av Superman/Clark Kent (Henry Cavill). 

Flere stiller spørsmål om han er et gode eller onde for verden. 
Batman/Bruce Wayne (Ben Affleck) blir selv berørt, og det brygger opp til en bitter konfrontasjon mellom dem. 

Den rike og uberegnelige Lex Luthor (Jesse Eisenberg) legger skumle planer, mens superheltene har stø kurs mot hverandre. 
To sterke kvinner kan imidlertid påvirke utfallet, nemlig Lois Lane (Amy Adams) og, ikke minst, Wonder Woman (Gal Gadot). 

Tittelen Batman v Superman: 
Dawn of Justice er kanskje lattervekkende i all sin pompøsitet, men kler filmen. 
Den er ikke redd for å gjøre store sveip eller slå på de aller største trommene. 

Jeg liker filmer som med overlegg forkaster alle subtile nyanser. 
Det er ikke rom for dem her. 
Da er det desto mer imponerende at skuespillerne faktisk makter å kreve sin plass. 

Selv når de er omgitt av tusen digitale virkemidler, er både Ben Affleck og Henry Cavill umiddelbare midtpunkter, som aldri drukner i effektmakeriet. 
Og Wonder Womans entré, er intet mindre enn fenomenal. 

Glir lett inn i rollen 

Mange uttrykte bekymring for hvordan Ben Affleck skulle ta opp Batman-kappen etter Christian Bale. 
Han er riktignok ikke en like interessant skuespiller, men jeg synes Affleck glir lekende lett inn i rollen, med en seriøs mine og imponerende muskelmasse. 

Han blir for øvrig godt matchet av Jeremy Irons som den nye Alfred, butleren som før var en elskelig eldre herre. 
Nå er han en bitende. 
ironisk grinebiter, som er en spennende ny retning på figuren. 

Jesse Eisenbergs Lex Luthor er jeg mer usikker på. 
Han virker for ung som superskurk-wannabe, men er samtidig tidsriktig som en dot.com-aktig guttehvalp med alt for mye penger. 

Filmen utvikler seg i en retning som etter hvert gjør det utfordrende for Zack Snyder å overgå forrige sekvens. 
Han tyr til slutt til et monstergrep, avslørt i trailerne, som jeg ikke er så begeistret for. 
Jeg har sett nok digitale monstre på film. 

Men Zack Snyder peprer meg med så kraftige synsinntrykk, både i øyne og ører, at slike innsigelser føles irrelevante. 

Batman v Superman: 
Dawn of Justice er solid superheltaction, som gjør flere frampek til den kommende Justice League-filmen i 2017, der Warner og DC Comics samler enda flere helter. 

De ønsker selvsagt at dette tegneserieuniverset skal bli like stort som det Disney og Marvel har gjort med The Avengers. 
Dersom Batman v Superman: 
Dawn of Justice er en kvalitetsindikator, har vi mye å glede oss til! 
",1
"Eddie The Eagle
Et hoppteknisk mareritt. 

Historien om den britiske hopperen Eddie Edwards er som skapt for film. 
Så synd, da, at den ikke er bedre. 

Eddie The Eagle er tilsynelatende beregnet på de som aldri har sett et eneste skihopp i hele sitt liv. 

Humoren er enkel. 
Dramaturgien er forutsigbar. 
Og Taron Egertons unødvendige klovneri i hovedrollen forringer sympatien jeg burde føle for figuren. 

Jeg har all mulig respekt for den virkelige Eddie Edwards sine hoppmeritter, men filmen om ham er i beste fall middels. 

Må kvalifisere seg til OL 

Michael ""Eddie"" Edwards (Taron Egerton) er briten som siden barndommen har drømt om å delta i olympiske leker. 
Han har pågangsmot og entusiasme, men mangler sportslige egenskaper. 

Når han ikke får bli med på det britiske alpinlaget, bestemmer han seg for å bli hopper i stedet. 

Han drar på treningstur til Tyskland, der han møter det glemte hopptalentet Bronson Peary (Hugh Jackman), som kan bli Eddies løsning for å kunne kvalifisere seg til OL i Calgary i 1988. 

Rent hoppteknisk er denne filmen et mareritt. 

De hopper V-stil før teknikken ble oppfunnet (rettelse: den dukket faktisk opp rundt 1985, men ble ikke vanlig før rundt 1990), bruker snøløse ovarenn, upreparerte bakker, hoppsportens mest kjente trener er en amerikaner, og Eddie Edwards hopper etter Matti Nykänen med lavere startnummer. 

Slikt spiller sikkert liten eller ingen rolle for de som ikke har et forhold til sporten, men kan virke forstyrrende for mange nordmenn. 

Gjør ingen stor innsats 

Filmen har imidlertid noen norske innslag. 
Storhopperen Rolf Åge Bergs skrekkfall i Kulm i 1986 vises som advarsel mot hvilke farer som venter Edwards i hoppbakken. 

Litt morsomt er det at Rune Temte og Mads Sjøgård Pettersen har bad guy-roller som norsk trener og hopper, men de får lite spillerom, og forsvinner etter hvert uten videre seremoni. 

Hovedfokuset her er forholdet mellom Edwards og Peary. 
Gudene skal vite hvorfor Hugh Jackman tok på seg denne rollen, og han gjør heller ingen stor innsats. 
Hans fortid som skihopper er ikke veldig troverdig, og når han gjør et hopp i skjorte, jeans og sneip i kjeften, er det klart at troverdighet heller ikke har vært en målsetning. 

Scenen er veldig digital, i likhet med et par andre, som plages av billige effekter. 

Historien i Eddie The Eagle er bygd opp på et fryktelig tradisjonelt vis. 
En person med alle odds mot seg må overkomme store problemer for å nå sitt mål. 
Her ligger det ingen overraskelser på lur. 

Regissør Dexter Fletcher har fokusert på kos og hygge, men hjertelaget blir overfladisk og uinteressant. 
Humoren er heller ikke god nok til å heve filmen. 

Jeg merker meg at en kommentator i bakgrunnen refererer til det jamaicanske bob-laget, som også gjorde seg bemerket i Calgary i 1988. 

Dem ble det også laget en film om, nemlig Kalde rumper i 1993. 
Den er dessverre mye bedre enn Eddie The Eagle. 
",0
"The Boy
Gammeldagse grøss som stivner i formen. 

The Boy er på alle måter en gammeldags film, som forsøker å hylle eldre tiders grøssere, men stivner i formen og blir en anelse kjedelig. 

Den er vakkert filmet i effektiv scenografi, men skremmetriksene er velkjente og utdaterte. 

Regissør William Brent Bell gjør ikke direkte skam på seg, men burde fortalt historien med et skarpere filmspråk og mer spennende virkemidler. 

The Boy er inne på noe, men blir til syvende og sist en blek grøsser som man ikke grøsser så mye av. 

Pen og ren skrekk 

Amerikanske Greta (Lauren Cohan) kommer til en britisk herregård der hun skal være barnepike for en gutt som heter Brahms. 

Det skal imidlertid vise seg at Brahms er en skummel dukke, og snart begynner det å skje flere merkelige ting i det store huset. 

Situasjonen tilspisser seg når Gretas voldelige eks-kjæreste Cole kommer over Atlanteren for å få henne tilbake. 

Det viser seg allerede i fortekstene at det satses på gammel og ærverdig stil, med sirlige border under ukjente navn, smektende strykere, en gammel taxi og en stor herregård med en imponerende port. 

Det ser pent ut, og vekker minner fra gamle Hammer-filmer. 
Men The Boy holder seg for det meste på den pene og rene siden av skrekkfilmsjangeren. 

Jeg hadde likt den bedre om den hadde trådt til med hardere horror. 

Burde vært spritet opp 

Lauren Cohan er godtagbar i hovedrollen som Greta, uten at hun blir satt på de helt store prøvene. 
Figuren er for tynt skrevet til at hun får gjort særlig mye med den. 

Rupert Evans er også akkurat passe sympatisk i rollen som Malcolm, mannen som til stadighet kommer med varer til herregården og er Gretas eneste kontakt utenfor huset. 

Den beste figuren er Brahms, som altså er en dukke. 
Dette er filmens beste effekt, med et foruroligende uttrykk som gir en umiddelbar uggen følelse. 

The Boy er altså pent laget, kanskje til og med litt for pent. 

Skrekken den forsøker å påføre meg preller for det meste av, og burde kanskje ha vært spritet opp med tøffere klipping og sprekere visuelle virkemidler. 

Elsker man gammeldagse grøssere, kan The Boy kanskje gjøre jobben, men ikke forvent en sjangervrengende filmopplevelse 
",0
"Den franske forbindelsen
Solid historisk narkokrim som sløves av klisjeene. 

Den franske forbindelsen er et velspilt og spennende stykke fransk krimhistorie. 
En fiksjonsfilm basert på virkelige personer og hendelser, med bånd til William Friedkins Oscar-vinnende klassiker The French Connection (1971). 

Filmen er en godbit for dem som er glad i historisk krim – dette er en tidvis lekker film som gir solid innsikt i Marseilles rolle som heroinleverendør til USA på 70-tallet. 

Dessverre sløver regissør Cédric Jimenez intensiteten med å lene seg drygt hardt på sjangerklisjeene. 
I tillegg til en ganske tradisjonell dramaturgi, er filmen raus med typiske narko- og gangstermontasjer av både heroinbruk og politiet som arresterer skurker mens kalendersidene rives ut. 

Heroin og korrupsjon i Marseille 

Året er 1975 og Marseille er etablert som både kjemilab og eksportsentral for Tyrkisk opiumbase som skal til heroinlangere på amerikanske gatehjørner. 

Den geskjeften styres og kontrolleres av Gaëtan «Tany» Zampa (Gilles Lellouche), en knallhard gangster med napolitanske aner. 

For å prøve å redde byen fra narkotikamafiaen, utnevnes den idealistiske dommeren Pierre Michel (Jean Dujardin). 
Han går lidenskapelig til verks for å rive infrastrukturen, og legger seg helt i gråsonen for lovens blå linje i sine arbeidsmetoder. 

I gråsonen er det ganske folksomt. 
Narkopengene har nådd korrupte lommer langt inne i Marseilles administrative avdelinger, og det gjør dommerens jakt på mafialederen full av feller, bedrag og skiftende allianser. 

Forbindelser til filmhistorien 

Dette er en behagelig velspilt film. 
Et av filmens store høydepunkt er det første møtet mellom Michel og Zampa. 

Skuespillerne Dujardin og Lellouche har kvalitetene og elegansen til å holde intensiteten oppe selv når rollefigurene deres bare snakker om hverandre, og når de endelig møtes er det smått elektrisk. 
Både dialog, mimikk og omgivelser gjør det til en minneverdig scene. 

Og de er det flere av i filmen. 
Den franske forbindelsen er i perioder genuint retro i både kamerarbeid og lyd. 
Spesielt gjelder dette bilforførlgelsene. 
Den bommulspakkede lyden av motordur tatt opp fra innsiden av bil og et bevegelig kamera gir en distinkt smak av å være spilt inn på 70-tallet. 

Men de ulike stilgrepene harmonerer aldri helt sammen. 
Regissør Cédric Jimenez låner fra litt for mange uten å samle inspirasjonen til en egen stil – her er det litt Heat, litt Tarantino, litt The Untouchables og litt The French Connection. 
Resultatet blir en film som har mange høydepunkt, men som også går en del på tomgang 
",1
"Gods of Egypt
Et makkverk av en film. 

Ouch! 
Det kunne ha vært alt jeg hadde å si om det mytiske kostymedramaeventyret Gods of Egypt, for filmen er en vond opplevelse. 
Ikke fordi den er dyp og hjerteskjærende på noen måte, men fordi den rett og slett er noe av det dårligste rælet jeg har sett på lenge. 

Filmen er en CGI-orgie uten like, noe som sjeldent er bra, spesielt ikke når de visuelle effektene er så dårlige som her. 

Et svakt manus, platte rollefigurer og en historie som aldri engasjerer, spilles ut av skuespillere fra blant annet Danmark, Skottland, Australia og Frankrike – filmen utspiller seg altså i Egypt. 

Store guder og en listig tyv 

Gods of Egypt tar oss med til en verden der jorda er flat og guder, som er høye som kjemper og som blør flytende gull, lever blant menneskene. 
Guden Osiris er herskeren av Egypt, men ønsker å avtre fra tronen og gjøre sin sønn Horus, spilt av Nicolaj Coster-Waldau, til Farao. 

Alt er fryd og gammen helt til broren til Osiris, Set, tropper opp for å stanse kroningen. 
Han dreper Osiris, stjeler øynene til Horus og gjør menneskene til slaver. 

Om Horus hadde vært en bedre Farao er uvisst. 
Han er nemlig en fordrukken damebedårer uten respekt for menneskene han hersker over, men heldigvis er det håp for selv en alkoholisert, narsissistisk gud som Horus. 

Den unge fattigjenta Zaya har ikke mistet troen på at Horus kan redde menneskene fra Sets tyranniske velde, og hun overtaler kjæresten sin, den Aladdin-aktige skikkelsen Bek, til å hjelpe Horus. 
Bek er en listig tyv med et godt hjerte, og han legger ut for å stjele gudens øyne tilbake. 

Glorete og overdådig 

Hvis jeg skal beskrive med ett ord, så er det glorete. 
Scenografien er dynket i gull og varme fargetoner, og det overdådige datagenererte landskapet handlingen utspiller seg i gir fiksjonsverdenen en fullstendig mangel på troverdighet. 

Bortsett fra at de egyptiske gudene er nesten dobbelt så store som oss dødelig mennesker, så har de også en kampform de kan omskape seg til. 
Horus blir for eksempel en skapning som ser ut som den er laget av metall, med gullvinger og haukehode (selvfølgelig). 

Disse skapningene ser i utgangspunktet helt greie ut. 
Problemet oppstår når Horus bare forvandler seg halvveis, slik at han kun har på seg den dataanimerte gullrustningen. 
Det ser ut som en spillfigur med hodet til Nikolaj Coster-Waldau svevende oppå. 

Lærte vi ikke med The Green Lantern at dataanimert drakt ikke var greit? 
Lærte vi ikke det?! 

Latterlig casting 

Men et troverdig fiksjonsunivers er åpenbart ikke noe filmskaperne har brydd seg nevneverdig om, noe som er tydelig i filmens casting. 

At den ene egyptiske guden i hovedrollen spilles av Skandinavias Adonis, mens den andre er en ekstremt solariumsbrun skotte er så absurd at det blir lattervekkende. 

Regissør Alex Proyas har allerede unnskyld valget av skuespillere, og beklaget fraværet av mangfold i castingen på det dypeste. 
Jeg kan forstå en filmskapers ønske om kjente navn på rollelista, men var det virkelig ingen andre skuespillere i Hollywood som kunne ha passet bedre? 
Proyas kunne ikke ha funnet noen som var mindre troverdige i rollene. 

Plump humor 

Nå er det ikke først og fremst Gerard Butler, Nikolaj Coster-Waldau og Brenton Thwaites sin skyld at filmen er dårlig (bortsett fra at de kunne ha takket nei til rollene). 
Filmens manus er det lite de får gjort noe med. 
Rollefigurene er grunne og dialogen er svak. 

Forfatterduoen Burk Sharpless og Matt Sazama, som står for manuset til Dracula Untold og The Last Witchhunter, har forsøkt å gjøre filmen morsom, men resultatet er plump humor uten brodd, som på ingen måte vekker latter i kinosalen. 

Det eneste som er litt bra med Gods of Egypt er samspillet mellom Nikolaj Coster-Waldau og Brenton Thwaites. 
De to har noen replikkutvekslinger som blir bitte litt artige på grunn av god komisk timing. 

Thwaites er også passe sjarmerende som rappkjefta tyv, men han klarer på ingen måte å redde filmen av den grunn. 
Gods of Egypt er og blir et makkverk av en film. 
Gudene vet hva filmskaperne tenkte! 
",0
"Min datter, min søster
Drama med ekstremisme som bakteppe. 

Den franske filmen Min datter, min søster er et interessant drama med ekstrem islamisme som bakteppe, men med et nært og personlig fokus. 

Den sier noe om hvilke ringvirkninger som oppstår når kulturer krasjer med hverandre, og hvilke konsekvenser det i ytterste fall kan få for en liten familie. 

Filmen stiller spørsmål som den ikke svarer på, og er springende i tid og rom. 
Men skuespillet er godt, tematikken er interessant og avslutningen er nydelig. 

Radikalisert av kjæresten 

16 år gamle Kelly (Iliana Zabeth) rømmer med sin muslimske kjæreste. 

Faren Alain (François Damiens) og sønnen Georges (Finnegan Oldfield) bruker de neste årene på å lete etter henne. 

Sporene tar dem gjennom farlige islamistiske miljøer i flere land, både i Europa og Midt-Østen, en jakt som skal koste dem mye. 

Filmens originaltittel er Les Cowboys. 
Innledningsvis ser vi Alain delta på en countryfestival, med stetsonhatt, linedance og det hele. 

Kulturkrasjen blir desto større når denne brautende cowboyen må lete etter datteren blant islamister. 

Det kommer tidlig frem at Kellys kanskje har blitt radikalisert av kjæresten, og Alain må derfor bevege seg gjennom lyssky miljøer som ikke har den mest velvillige innstillingen til ham. 
Disse kontrastene skildres godt i denne filmen. 

Noe uklar retning 

François Damiens spiller godt som den innbitte faren med svært kort lunte, mens Finnegan Oldfield er en god motstand som den roligere og mer avbalanserte sønnen. 

Det er ikke alltid like enkelt å forstå deres handlinger, men deres overliggende motivasjon om å finne datteren/søsteren er klokkeklar. 

Den figuren jeg blir mest interessert i, er imidlertid Kelly. 
Hva drev henne til å bryte med alt det vestlige og inn i islamisen? 
Det får vi ikke svar på. 

Regidebutant Thomas Bidegain (manusforfatter for flere av Jacques Audiards filmer) tar oss med på en reise som viser kulturkollisjoners ytterste konsekvenser. 

Filmen har av og til en noe uklar retning, men henter seg godt inn i en nydelig avslutning. 

Min datter, min søster er basert på elementer som man fra tid til annen hører om i nyhetsnotiser. 
Det er også en liten reise gjennom det siste tiårets alvorligste hendelser. 
Her refereres det til islamsk terror i både New York, Madrid og London. 

Hadde filmen blitt laget etter det som har skjedd i Paris og Brussel det siste året, ville den kanskje konfrontert terror enda skarpere. 
Dette er likevel en aktuell film, med problemstillinger som dessverre ikke vil miste sin aktualitet i uoverskuelig fremtid. 
",1
"Grand Hotel
Ny og interessant retning for Atle Antonsen. 

Atle Antonsen gjør en fin figur i sin første dramatiske hovedrolle, og historien tar seg opp etter et litt forsiktig og begivenhetsløst anslag. 

Grand Hotel er innspilt i det kjente hotellet på Karl Johan i Oslo. 
Noe reklamepreg har filmen likevel ikke, all den tid dette er et underfundig drama om en avdanket forfatter som i bunn og grunn sjekker inn for å drikke seg i hjel. 

Filmens kjernehistorie er sett før, nemlig den om den gretne gubben som mykner opp i møte med en yngre person. 
Originalt er det derfor ikke, men historien er fin og fornøyelig, med noen mørke og triste nyanser. 

Sjekker inn for å dø 

Forfatteren Axel Farstad (Atle Antonsen) sjekker inn på Grand Hotel, angivelig for å skrive ferdig en ny roman, men tilsynelatende for å gi skrumpleveren dødsstøtet. 

Omstendigheter gjør at han tar på seg å passe Noah (Håkon Bøhmer), den 10 år gamle sønnen til resepsjonisten Hannah (Vera Vitali). 

Det blir starten på noen litt trøblete dager, der Farstad blir nødt til å innse ting om seg selv og sin akutte situasjon. 

Den som forventer at Atle Antonsen som vanlig skal levere humoristiske latterbrøl, må justere innstillingen. 
Her viser han frem andre kvaliteter som en sliten forfatter, 10 år etter sin siste suksess, som har forspilt sine sjanser til ekte, mellommenneskelige forhold. 

Antonsen får godt frem figurens triste og fatalistiske resignasjon. 
Selv når Axel Farstad forsøker å gjøre noe av verdi, ser man på kroppsspråket og i øynene hans at han ikke tror på det selv. 

At Antonsen lykkes her, er også delvis på grunn av hans ellers så morsomme medieprofil. 
Kontrasten mellom skuespilleren og figuren gir merkbare utslag. 

Savner mer galskap 

Unge Håkon Bøhmer gjør også en fin rolle. 
Noah lider av Tourettes, som kan virke rart, men en liten YouTube-sjekk bekrefter at hans vokale ""tics"" er vanlige. 

Samspillet mellom den lille og den store byr kanskje ikke på det store fyrverkeriet, og manuset av Megan Gallagher gir dem ikke de saftigste ordvekslingene, men figurene har en felles forståelse av å stå litt utenfor fellesskapet. 
Det merkverdige vennskapet som oppstår mellom dem gir handlingen fremdrift. 

Vera Vitali er også god som mor og resepsjonist med hverdagsproblemer. 
Jobbromansen med kokken Nicolas (Arthur Berning) blir dessverre et litt uforløst sidespor. 

Regissør Arild Frölich er mer stille og behersket i formen her enn i hans fire tidligere spillefilmer, Pitbullterje, Fatso og de to Doktor Proktor-filmene. 
Scenene har en lavmælt tilnærming, med et forsiktig tempo og avmålt bruk av musikk, effekter og klipp. 

Kanskje ser vi spor av en filmskaper som ønsker å fremstå litt mer ""voksen""? 
Det er i så fall en helt problemfri ambisjon, men jeg savner mer galskap i Grand Hotel. 
Filmen er litt stiv og forsiktig når den med fordel kunne ha utnyttet sitt potensial til å trå til med sprekere og råere innhold. 

Grand Hotel er likevel et godt og tilfredsstillende drama med hjertelag, der den største gleden er å se Atle Antonsen utvikle seg i en interessant retning som skuespiller 
",1
"22.11.63 E01
Et sjarmerende og spennende tidsreiseeventyr. 

Forfatter Stephen King er i vinden for tiden. 
En filmatisering av fantasyeposet The Dark Tower er på vei, novellen The Mist skal bli TV-serie, og mandag denne uken er det premiere på miniserien 22.11.63, som er basert på Kings roman med samme navn. 

Serien er den amerikanske strømmetjenesten Hulus nyeste forsøk på å ta opp kampen mot Netflix sitt egenproduserte innhold. 
Med James Franco i hovedrollen som trekkplaster og J. J. Abrams på produsentsiden har serien allerede fått mye oppmerksomhet. 

22.11.63 stiller spørsmålet: hva hadde skjedd med verden om John F. Kennedy ikke ble skutt? 
Deretter reiser vi tilbake i tid til 60-tallet, der det graves i konspirasjonsteoriene bak attentatet på den amerikanske presidenten. 
Var det virkelig Lee Harvey Oswald som drepte JFK? 

Seriens pilotepisode er spennende, morsom og litt merkelig. 
Jeg er noe usikker på hvilken retning serien kommer til å ta videre, men jeg har likevel tro på at dette kan bli åtte episoder med godt tidsreiseeventyr. 

Hva om JFK hadde overlevd? 

James Franco spiller læreren Jake Epping, en sympatisk fyr som ser ut til å ha et spesielt bånd til elevene sine. 
Kameraten hans Al, spilt av Chris Cooper, driver en diner som har en helt spesiell egenskap. 
Det ene kottet på lageret er en portal til fortiden. 
En portal til 21. 
Oktober 1960, for å være helt nøyaktig. 

Av forskjellige årsaker ønsker 
Al å bruke denne portalen til å stanse drapet på president John F. Kennedy. 
Han mener verden hadde vært et bedre sted om JFK aldri hadde blitt skutt, og forsøker å overtale Jake til å bruke tre år av livet sitt på 60-tallet, for å stanse attentatet som fant sted 22. November 1963. 

Sjarmerende og fin tidskoloritt 

Pilotepisoden er en time og 21 minutter lang, og bruker god tid på å legge frem premisset for handlingen og hvilke regler som gjelder for tidsreising i seriens fiksjonsunivers. 

Jake kaster seg ikke umiddelbart ut i tidsreiseeventyret, men er motvillig til å endre på en fortid uten å kjenne til hva konsekvensene kan bli. 
Når han omsider reiser tilbake i tid er det gøy å se hvordan han sliter med å gli inn blant 60-tallsmenneskene. 

Tidskoloritten er god, og Jake, som selvfølgelig må kle seg opp i dress og hatt for anledningen, koser seg med den gode maten, de fine bilene og med hvor billig alt er sammenlignet med dagens prisnivå. 

Han flirer fornøyd når et stykke pai og en kopp kaffe koster 6 cent, og bryr seg ikke om at den fine cabrioleten han fikk for 750 dollar var overpriset. 

Det er en artig og fleipete tilnærming som minner meg om da Marty McFly reiste til 50-tallet i Back to The Future. 
Noe miniserien også gjør et nummer ut av, ved å utstyre Jake med en almanakk med sportsresultater slik at han kan tjene penger. 

Når Jake for alvor setter i gang med oppdraget sitt, får imidlertid pilotepisoden en mer seriøs tone, der overnaturlige elementer sørger for spenningen. 

Fortiden vil ikke forandres 

Noe av det mest interessante med konseptet bak historien er nemlig at fortiden ikke ønsker å bli forandret, den stritter imot når Jake er i ferd med å endre noe. 

Overnaturlige fenomener, i ekte Stephen King-stil, oppstår når James begynner å forandre på ting. 
Merkelige mennesker kommer bort til ham for å fortelle at han ikke burde være der, elektriske apparater klikker, insekter angriper. 

Jo større forandringen Jake ønsker å gjøre er, jo mer motstand møter han, og dette bidrar til å gi serien en god spenningskurve. 

Kan bli en seriegodbit 

James Franco passer godt i rollen som Jake, fordi han har registeret til å sjonglere mellom de komiske og de mer dramatiske scenene. 

Pilotepisoden legger også opp til romantikk mellom Jake og en kvinne spilt av Sarah Gadon. 
Og basert på en kort, men fin scene i den første episoden ser det ut til at de to har god kjemi. 

Vi får ikke vite nok i den første episoden til å vite hvordan serien kommer til å utvikle seg videre. 
At historien allerede er ferdigskrevet er imidlertid en fordel, som forhåpentligvis vil hindre miniserien fra å bli den typen der vi får et nytt problem som løses og avsluttes i hver episode. 

Hvis 22.11.63 holder seg til konspirasjonen bak drapet på JFK så kan dette bli veldig interessant. 
Og serien er akkurat passe rar og sjarmerende til at jeg tror dette kan bli en liten seriegodbit i vår. 

«22.11.63» ser du på FOX, mandager klokken 21.55 
",1
"El Clasico
Scorer på sjarmerende figurer. 

Den norske filmen 
El Clasico er et kurdisk drama om fotball og kjærlighet som frir til publikum og får et forbeholdent ""ja"" tilbake fra undertegnede. 

Den scorer på sjarmerende figurer, nyansert kulturformidling og overbevisende stedsskildring. 
Historien har elementer som grenser til det naive, og det merkes av og til at hovedrolleinnehaverne mangler skuespillererfaring. 

Når det er sagt, er det beundringsverdig hva regissør Halkawt Mustafa har fått ut av dem, for brødrene Wrya Ahmed og Dana Ahmed er breddfulle av karisma, og gjør El Clasico til en morsom film, til tross for at omstendighetene rundt figurene deres er alvorlige nok. 

Gave til Ronaldo 

Alan (Wrya Ahmed) har et hemmelig forhold til Gona (Rohzin Sharifi) og vil nå gifte seg med henne. 

Faren Jalal (Kamara Raoof) nekter dem dette, og Alan bestemmer seg derfor for å imponere ham ved å dra til Madrid for å overlevere en gave som den vrange, mulige svigerfaren har laget til selveste Cristiano Ronaldo. 

Broren Shirwan (Dana Ahmed) blir med, men det blir slett ingen lett oppgave å komme seg fra Kurdistan til Spania uten verken penger eller papirer. 

Det man umiddelbart merker seg ved, er at både Alan og Shirwan er kortvokste, noe filmen prisverdig nok ikke gjør et stort poeng av. 

I andre filmer er kortvokste gjerne med i kraft av sin kroppsstørrelse, men her er både Alan og Shirwan med i kraft av sin menneskelighet. 

De kurdiske brødrene Wrya Ahmed og Dana Ahmed er 100% amatører, de hadde ikke engang vært på kino før innspillingen, men formidler varme og ekthet i rollene sine. 

Skuespillet bærer preg av at de innehar et noe smalt register å spille på, men de egenskapene de har utnyttes godt. 

Verdt å se 

Regissør Halkawt Mustafa har også skrevet manuset sammen med Anders Fagerholt. 
Historien er god, selv om noen elementer ødelegger litt. 

Alans forhold til Gona skildres i overkant enkelt og troskyldig. 
Og på et tidspunkt oppstår det en liten krise mellom brødrene som formidles som et endelig brudd, men så er de plutselig venner igjen som om ingenting har skjedd. 

Slik enkel og naiv historiefortelling kunne med fordel ha vært luket vekk før innspillingen. 

Mange av nøkkelpersonene bak kamera er norske, blant andre produsent Anders Graham, fotograf Kjell Vassdal, klipper Inge-Lise Langfeldt, lyddesigner Merete Mongstad og komponist Trond Bjerknæs. 

Mange av dem jobbet også på Halkawt Mustafas første film, Rødt hjerte (2011) og leverer høy profesjonalisme og kvalitet også nå. 

El Clasico har en avslutning som i en perfekt verden burde vært bedre, selv om det finnes gode grunner til hvorfor det ikke ble slik. 

Filmen er uansett vel verdt å se, på grunn av en interessant historie, flotte miljøskildringer, men mest av alt på grunn av hovedrolleinnehavernes sjarme og utstråling. 
",1
"Huset
Du blir garantert skremt av denne klassiske skrekkfilmen. 

Reinert Kiil har tidligere fått oppmerksomhet for exploitationfilmene Hora og Inside the Whore. 
Nå har den norske filmskaperen skiftet sjanger og gått over til klassisk skrekk isteden. 

Og Kiil behersker virkemidlene i denne sjangeren godt. 
Hans nye film Huset sitrer av spenning på sitt beste, men roter seg dessverre bort i filmens siste halvdel. 

Det blir litt mye med både nazister, eksorsisme, demoner, spøkelser og en zombieaktig skapning på én gang. 

Et skikkelig spøkelseshus 

Huset tar oss med til Norge under andre verdenskrig. 
Vi følger de to tyske soldatene Kreiner (Mats Reinhart) og Fleiss (Fredrik von Lüttichau), som har gått seg bort i skogen. 
Med seg på slep har de den norske soldaten Rune (Sondre Krogtoft Larsen) som de har tatt til fange. 

Vinteren er kald og soldatene er slitne. 
Det virker å være noe galt med kompasset, og veien ut av den mørke skogen ser ut til å unngå dem. 

Før de forfryser seg fullstendig støter soldatene plutselig på et trivelig gammelt hus i skogen, der maten står på komfyren og veden knitrer i peisen. 
Men det som først så ut til å være redningen, viser seg ganske raskt å være deres verste mareritt. 

Best når huset taler for seg 

Gamle hus med mørke hemmeligheter er en egen sjanger innen skrekkfilm, den klassiske spøkelseshistorien som en eller annen gang i livet har gjort deg mørkeredd. 

Regissør og manusforfatter Kiil utnytter det gamle huset for alt det er verdt, med dører som knirker, lys som flimrer, mørke kriker og kroker, og skygger som kan skjule så mangt. 

Kiil bruker alle de klassiske virkemidlene i sjangeren, og selv om du har sett det meste før, er det fortsatt skummelt når radioen skrur seg på av seg selv, når en gammel spinnerokk spinner forsiktig i bakgrunnen, når en skygge beveger seg i kanten av bildet. 

Filmen er best når stillheten trykker på og det eneste du kan høre nettopp er lydene i huset. 
Hva var det som dunket der? 
Hvor kommer den lyden fra? 
Kiil klarer her å skape en intens spenning som får det til å knyte seg i magen på meg. 

Dessverre faller Kiil for fristelsen til å bruke overdramatisk musikk som skremselstaktikk. 
Det er et billig triks som får deg til å skvette, men som samtidig undergraver den trykkende stemningen Kiil forsøker å skape i resten av filmen. 

Faller mot slutten 

Det mest interessante med Huset er den Groundhog Day-aktige vrien på historien. 
Det er en lek med tiden her som er spennende og som kunne ha hevet Huset til å bli noe mer enn bare en ordinær skrekkfilm. 

Men når de forskjellige tidslinjene skal blandes mot slutten av filmen går det dessverre i krøll. 
Det er for mange elementer som skal på plass, og det blir rett og slett litt forvirrende. 

Dermed daler spenningskurven, istedenfor å løfte seg mot et klimaks på slutten. 
Det er synd for Huset hadde potensialet til å bli en virkelig god skrekkfilm. 
Kiil har vist at han mester sjangeren godt, og jeg håper han fortsetter i samme spor fremover. 

Og frykt ikke, selv om Huset ikke når helt til topps, så kommer du likevel til å bli skremt i kinomørket. 
",1
"Where To Invade Next
Michael Moore forlanger oppmerksomhet. 

Tittelen Where To Invade Next høres kanskje ut som en kritisk antikrigsfilm, men i stedet drar Michael Moore (Bowling For Columbine, Fahrenheit 9/11) til Europa for å finne gode ideer han kan ta med tilbake til USA for å bedre sine landsmenns velferd. 

Som vanlig er den sterkt farget av Moores eget politiske ståsted, og han klipper sekvensene for maksimal effekt, så innholdet bør vurderes med kritiske øyne. 

Det formidles likevel unektelig flere interessante tanker i denne filmen, ikke bare for amerikanere, men også for oss nordmenn. 
Where To Invade Next er i sine beste øyeblikk både morsom, underholdende og lærerik. 

Mange interessante poenger 

Tidlig i filmen sier Michael Moore at han er ute etter å plukke blomstene, ikke ugresset. 
Det er en viktig setning å bite seg merke i, for det signaliserer at filmen ikke nødvendigvis bryr seg om å formidle nyanserte historier fra velferds-Europa. 

Vi får derfor noe ensidige skildringer av blant annet italiensk arbeidsliv, fransk skolemat, finsk utdanning, norsk fengselsvesen og islandsk kvinnestyre. 

Selvsagt serveres vi mange interessante poenger, men når medaljen mangler en bakside, blinker varsellampene. 

Norsk fengselsvesen vies stor oppmerksomhet, nemlig de idylliske soningsforholdene på Bastøy og i Halden fengsel, som sikkert fremstår som den rene parodien i en del andre land, selv om Moore slår i bordet med tall som tyder på at fengselsvesenets fokus på rehabilitering faktisk virker. 

Men også her er det glansbildet som vises, ikke problematikk rundt fulle og underbemannede fengsler ellers i landet. 

Norske strafferammer omtales også. 
I det sterke intervjuet med Trond Blattmann, som mistet sønnen sin i Utøya-massakren, bedyrer han at han ikke ønsker gjerningsmannen død. 
Men vi hører ikke fra alle de som kanskje ikke har et like sympatisk syn på saken. 

Og filmen underkommuniserer det faktum at denne gjerningsmannen etter all sannsynlighet kommer til å sitte i forvaring lenge over maksimumsstraffen på 21 år. 

Forlanger oppmerksomhet 

Michael Moore er selv en aktiv figur foran kamera, slik vi har sett ham mange ganger før. 
Han er fremdeles en interessant nysgjerrigper, kanskje litt mildere i formen nå enn i hans tidligere filmer. 

Grepet hans med å ""invadere"" land og plante det amerikanske flagget for å ""stjele"" ideene deres, fungerer bare sånn passe, og blir litt krampaktig når han gjør det for tiende gang. 

Likevel fremstår han som en drivkraft som forlanger oppmerksomhet. 

Noen av personene vi møter i filmen har en tilbøyelighet til å belære filmens amerikanske publikum litt for skråsikkert, riktignok på Michael Moores oppfordring. 
Man vet ikke nødvendigvis alt om USA bare fordi man konsumerer amerikansk musikk, mat og mote. 

Flere utsagn har likevel en universell verdi. 
Lykkelige ansatte produserer mer. 
Tilfredse borgere skaper et mer stabilt samfunn. 
Leksefrie barn lærer bedre. 
Det høres ut som selvfølgeligheter, men er det ikke engang her i Norge. 

Segmentet om finsk skolevesen, som klarer seg godt uten både lekser og nasjonale prøver, er til ettertanke. 
Og segmentet om lekker, fransk skolemat, der barna ser med avsky på bilder av skolemat som amerikanske elever får, får meg til å tenke på all den skolematen som norske barn aldri har fått. 

Where To Invade Next er altså en høyst relevant film å se også her. 
",1
"Jungelboken
En fortreffelig eventyrstund! 

Disney fortsetter sin serie av nyinnspillinger av sine egne tegnefilmer på en overbevisende måte. 

Jungelboken har en virkelig gutt i hovedrollen som Mowgli, men alle dyrene er data-animerte etter alle nymotens kunster. 

En ting er at det ser helt fantastisk ut, en annen kvalitet er at regissør Jon Favreau (Iron Man 1+2, Cowboys vs Aliens, Chef) forteller et spennende eventyr som kanskje er for skummelt for de minste, men vil fenge barn og voksne i den rette alderen. 

Trues av Shere Khan 

Filmen er basert på Rudyard Kiplings bok om Mowgli (Neel Sethi), den lille gutten som er adoptert av en ulveflokk i jungelen. 

Når tigeren Shere Khan (Idris Elba) truer Mowgli, rømmer han sammen med panteren Bagheera (Ben Kingsley) for å finne veien tilbake til menneskeheten. 

Det blir en farefull ferd, der de stifter bekjentskap med både den farlige slangen Kaa (Scarlett Johansson), og den slu apekongen Louie (Christopher Walken). 

Heldigvis møter de også den snille bjørnen Baloo (Bill Murray). 

Handlingen bygges opp kjapt og effektivt. 
Jon Favreau forteller økonomisk og renskåret, kanskje med litt mye fortellerstemme, men det fungerer. 

Filmens yngre publikum vil aldri rekke å kjede seg. 
De blir introdusert for et spennende jungelmiljø der noen dyr snakker, andre ikke. 
Historiens konflikt er enkel, men samtidig dyp. 

Det handler om frykt som maktmiddel, jakten på egen identitet og kamp for det man tror på. 

Ikke verst å formidle dette i en underholdende pakke med både lianesvingende action, skarp humor og musikalsekvenser som man bare må nynne til. 

Dataanimasjon av ypperste kvalitet 

Jungelboken er ikke innspilt i en jungel, men i ""downtown Los Angeles"", som det står i rulleteksten. 

Det aller meste er gjort foran en greenscreen, med store mengder dataanimasjon av ypperste kvalitet, med fantastiske dyr i tett og vill jungel. 

Bildene har kanskje et kunstig, gyldent skjær over seg, men det passer til historiens eventyrstemning. 

Jeg tror ikke at 100% troverdighet var målsetningen i det visuelle uttrykket. 
Dyr som snakker hører hjemme i en fantasi, og man skal kunne drømme seg vekk i Jungelboken. 

Det er verdt å merke seg at filmen har en 9-års-grense av en grunn. 
Den er nemlig til tider ganske mørk og skummel, og passer ikke for de minste barna. 
Den er da heller ikke dubbet til norsk. 

For alle andre er Jungelboken en fortreffelig eventyrstund, med en godt fortalt historie, med gamle figurer i frisk drakt, overbevisende effekter og en aldeles skjønn Neel Sethi i hovedrollen som den modige og uredde Mowgli. 
",1
"Markedets lov
Fransk sosialrealisme av solid merke. 

Vincent Lindon vant Gullpalmen for sin hovedrolle i Markedets lov, og det er ikke direkte ufortjent. 
Han spiller godt som en lavmælt arbeiderklassemann som blir rammet av økonomiske nedgangstider. 

Markedets lov viser hvordan helt vanlige mennesker nærmest blir tvunget til å gjøre ting de slett ikke vil for å få endene til å møtes. 

Filmen kan sees på som en fordømmelse av dehumaniserende kapitalisme, og et forsvar for de små menn og kvinner som rammes hardest når tallet på bunnlinja får være viktigst. 

Markedets lov er fransk sosialrealisme av solid merke. 

Ut på knallhard jobbmarked 

Thierry Taugourdeau (Vincent Lindon) mister fabrikkjobben, noe som setter familien i en utsatt posisjon. 

Han må ut på et knallhardt arbeidsmarked, som ikke akkurat er tilrettelagt for menn over 50 uten utdanning. 

Han tar til slutt en vaktjobb på et supermarked, der han med egne øyne ser hvordan anstrengt økonomi får både kunder og ansatte til å stjeler og trikse. 

Taugourdeau er en helt vanlig mann, litt stille og anonym, men med stor ansvarsfølelse. 
Rollen som forsørger blir plutselig en utfordring, og det er vondt å se denne voksne mannen bli plukket fra hverandre på både jobbsøkerkurs og jobbintervju. 

Argumentene er velmente, men er av typen som gjør en voksen mann liten. 
Men han biter det i seg, for han må ha en jobb for å finansiere hjelpen som hans funksjonshemmede sønn trenger i skolegangen. 

Denne delen av filmen er den sterkeste, selv om regissør Stéphane Brizé aldri lar det bli overdrevent dramatisk eller emosjonelt. 

Anbefalt for samfunnsinteresserte 

Det er historiens hverdagslighet som er filmens fremste fortrinn. 
Det gjør inntrykk å se hvordan Taugourdeau motvillig blir en representant for de samme markedskreftene som sendte ham ut i arbeidsløshet. 

Vincent Lindon kommuniserer figurens stadig mer resignerte holdning gjennom små signaler med øyne og kroppsspråk, og gjør det tydelig at Taugourdeau går på akkord med sin egen verdighetsfølelse. 

Markedets lov gir et bilde på hverdagen for mange arbeidere i et Europa preget av nedgangstider, og føyer seg inn i rekken av sosialrealistiske filmer preget av pessimisme. 

Regissør Stéphane Brizé har laget en sober film med godt skuespill, og en aktuell tematikk som kan vekke spørsmål som det ikke finnes mange gode svar på. 

Markedets lov er derfor et anbefalt drama for den samfunnsinteresserte 
",1
"Bumerang
Fint drama om familiehemmeligheter. 

Den franske filmen Bumerang har noe til felles med Joachim Triers Louder Than Bombs. 

Også her handler det nemlig om den øredøvende stillheten i en familie når det gjelder omstendighetene rundt en mors død. 

Bumerang er imidlertid ingen match for Triers filmatiske virtuositet, og har dessverre enkelte melodramatiske trekk som trekker ned, men jeg liker oppbyggingen av mysteriet, skildringen av den kompliserte familiedynamikken og den sterke hovedrollen av Laurent Lafitte. 

Stiller spørsmål om morens død 

Antoine (Laurent Lafitte) og søsteren Agathe (Mélanie Laurent) markerer sin mors dødsdag, 30 år etter hun druknet ved feriehuset. 

Antoine begynner å stille spørsmål ved hvordan og hvorfor dette skjedde, men hverken faren eller bestemora sier stort, og Antoine fatter mistanke til at de vet ting som blir fortiet. 

I jakten på sannheten møter han Angèle (Audrey Dana) på det lokale likhuset, og søt musikk oppstår. 

De fleste familier har historikk som det aldri snakkes om. 
Mange kan kjenne seg igjen i Rey-familiens fortielse av vonde hendelser, der hensiktene alltid er gode, men resultatet ofte uheldig. 

Regissør François Favrat skildrer godt hvordan disse mekanismene går i arv i Rey-familien, for Antoine utøver den samme stillheten og fortielsen mot sin datter som han selv kjemper mot. 

Sympatisk skuespill 

Selv om tematikken i Bumerang er interessant, virker noen melodramatiske elementer litt overdrevne, som en høylytt krangel på julaften og et heftig oppgjør etter en begravelse. 

Kjærlighetshistorien mellom Antoine og Angèle virker heller ikke spesielt betydningsfull for kjernen i filmen, men er riktignok med på trigge Antoines nysgjerrighet rundt morens død. 

Bumerang er basert på en roman av Tatiana De Rosnay, mest kjent for Saras nøkkel. 
Hennes publikum er kanskje først og fremst kvinner, men filmen passer for begge kjønn. 

Filmens tittel spiller på hemmelighetene som er kastet vekk, men kommer tilbake og treffer familien med stor kraft. 

Oppdagelsene av dem er til en viss grad spennende, og skuespillet sympatisk, men noen sekvenser fisker litt for ivrig etter de store følelsene. 

Bumerang er et fint drama, men kunne med små justeringer vært enda bedre. 
",1
"Idol
Rørende fortelling om Idol-vinneren fra Gaza. 

Idol er en hjertevarm og underholdende film om den første palestinske vinneren av Idol. 

Filmen er basert på den sanne historien om Mohammed Assaf fra Gaza som i 2013 gikk helt til topps i den arabiske versjonen av sangkonkurransen. 

Med nydelig musikk, noen gripende gode skuespillerprestasjoner og effektivt tilbakeholden bruk av Gazas mest brutale aspekter, treffer regissør Hany Abu-Assad med en film som kombinerer en musikalsk heltehistorie med innsikt. 

Artistdrømmen og ""mot-alle-odds""-spenningen ligger hele tiden som den røde tråden i historien, men Abu-Aassad bruker filmens enkle feelgood-mal til å flette inn humørfylte deler av Gazas hverdagsliv som vi ellers sjeldent får se på norske skjermer. 

Kampen for å konkurrere 

Idol foregår i to perioder. 
Den første delen følger Mohammed (Qais Attallah) som ung gutt i 2005. 
Dette er en bittersøt og fengende historie om en ung vennegjeng som drømmer om å bli musikere i Gaza. 

Ledet an av Mohammeds gatesmarte og omsorgsfulle søster Nour (Hiba Attahllah) klarer ungene å jobbe seg opp penger nok til å skaffe noen brukte instrumenter. 
Og med Mohammeds vakre stemme i sentrum, får de kranglet seg til noen lavbudsjetts spillejobber for familier som vil spare på bryllupsbandet. 

I filmens andre del møter vi igjen Mohammed (Tawfeek Barhom) i 2012. 
Da som en ung taxi-sjåfør som drømmer om å være med i Arab Idol i Kairo. 
En drøm som avhenger av at han klarer å komme seg ut av stengte Gaza og utkonkurrere alle de andre Idol-deltakerne. 

Filmens første del er som en velkomponert barnefilm i måten den blander veslevoksenhet og ""slapstick""-humor, og bygger tydelig karakterer som viser hvordan vennskap og mot kan overvinne tilsynelatende umulige oppgaver. 
Litt overtydelig til tider, men den kommer unna med store doser sjarm. 

Og frøene som såes i filmens første del høstes på smart vis i det filmen girer opp spenningen. 
Mohammeds tidlige musikalske eventyr i Gaza gir både hjelp og motstand i hans forsøk på å krysse grensen til Egypt. 

Feelgood med klangbunn 

Regissør Hany Abu-Assad legger opp til at publikum har kjennskap til situasjonen i og rundt Gaza. 

Han bruker liten tid på å sette oss inn i storpolitikk og områdets brutale historie, og etablerer i stedet for et Gaza sett gjennom barnlige øyne hvor latteren sitter løst og tunneler til Egypt brukes til å frakte falsk burgerkjedemat til Gazas velstående. 

Han fjerner oss ikke fra alvor og sorg, men ved å trekke krigens brutaliteter til bakgrunnen, får Hany Abu-Assad rom til å bygge en rørende feelgood-film som ikke punkteres av grusomheter. 

Det åpner for filmens lystige tone, og lar de unge skuespillerne sprudle i sine roller. 

Den unge vennegjengen er full av morsomme og meningssterke typer. 
Spesielt god er Hiba Attahllah som Mohammeds gatesmarte og omsorgsfulle søster Nour. 

Hun har rollen som både samfunnsrefser og gledesspreder, og er akkurat så rappkjeftet at hun stjeler de fleste scenene hun er med i. 
Definitivt en av årets beste barneroller. 
",1
"I skyggen av kvinner
Observasjonssterkt og småmorsomt trekantdrama. 

I skyggen av kvinner er en aldeles så fransk film svøpet i kjønnsstereotypier og filmtradisjon. 

Utroskap i for trange leiligheter, bohemliv, mannssjåvinisme og bagettspising langs murvegg – alt i stilsikkert svart-hvitt, alt presentert i et tidløst Paris. 

Veteranregissør Philippe Garrel behandler det hele med humor og mange treffende observasjoner, og knekker ofte det trauste opp til et lettere ironisk bilde av ekteskapets utfordringer og kjærlighetens paradokser. 

Filmskaperen viser ikke like godt håndlag med alle karakterene, men på sine drøye 70 minutter er dette en frisk og formsterk filmreise blant hverdagsgrå elskere. 

Observasjonssterk regissør 

Pierre (Stanislas Merhar) og Manon (Clotilde Courau) er dokumentarfilmskapere og samboere. 
Det vil si, det er Pierres filmer de lager, men Manon ofrer seg for kunsten, og er med som fotograf og assistent. 

Så treffer Pierre den yngre Elisabeth (Lena Paugam). 
Hun er doktorgradsstudent, og hun faller for den gifte mannen. 

Pierre lever godt med denne ordningen. 
Han unnskylder sitt bedrag med at utroskap ligger i mannens natur. 
Verre blir det da han oppdager at han ikke er den eneste som er utro. 

Ved hjelp av svært beskrivende situasjoner er regissør Garrel mesterlig god til å vise fram karakterer gjennom rike scener som ofte skifter mening i lyset fra ny informasjon. 

En gammel dames oppmerksomhetsbehov synes kostelig når hun stadig avbryter et dokumentarintervju med ektemannen for å servere hjemmelaget kjeks. 
En scene som kan leses helt annerledes når vi lærer mer om hennes ektemann. 

Situasjonene hjelpes også av en tørr og allvitende fortellerstemme, som jevnlig informerer oss om karakterenes indre tanker. 
Ofte til god humoristisk effekt. 

Frisk, men ujevn 

I skyggen av kvinner oppleves både nostalgisk og frisk i estetikken. 

Den er skutt på 35mm film og har en fargepalett og en utsnittbruk som minner om fransk nybølgefilm i stilen. 
Likevel får vi nok av glimt til vår egen samtid, og det er forfriskende å se hvordan et, i dag, uvanlig filmspråk, gjennom personnære og gaterufsete komposisjoner, forsterker vår opplevelse av forholdene mellom karakterene. 

Men det er kun på formsiden at filmen oppleves fullendt. 

Spesielt den kvinnelige karakteren som utgjør elskerinnesiden av trekantdramaet oppleves forslitt og unødvendig enkel. 

Filmskaper Garrels lek med stereotypiene får ingen forløsning i studenten Elisabeth, som foran kamera forblir den kuede og håpløst forelskede elskerinnen. 

Og når det distanserte og lett ironiske laget glipper, smaker det fort litt ekkelt av den mannlige sjåvinismen i de franske skyggene. 
",1
"Pyromanen
En fengslende historie om brannmestersønnen som ble pyroman. 

Gute Heivolls roman 
Før jeg brenner ned er utgangspunktet for Erik Skjoldbjærgs nyeste film Pyromanen. 

Dette er en sterk og intens fortelling om et forstyrret menneske, og filmen utforsker hvor galt det kan gå når individet utestenges fra fellesskapet. 

Med en kombinasjon av spektakulære scener og stille øyeblikk blir Pyromanen en kinoopplevelse som gjør inntrykk. 

Inspirert av virkelige hendelser 

Historien er inspirert av virkelige hendelser. 
På slutten av 70-tallet gikk en pyroman løs i Finsland, ei lita bygd utenfor Kristiansand. 

I Skjoldbjærgs film vet vi hele tiden hvem denne pyromanen er – Dag, sønnen til brannmesteren i bygda. 
Han som har vært med på å slukke branner siden han var ti. 

Filmen handler dermed ikke om å løse mysteriet om hvem som tenner på husene i Finsland, regissør Skjoldbjærg er mer opptatt av å gi oss et innblikk i hvem pyromanen er. 
At brannstifteren er brannmesterens sønn er spennende nok i seg selv, men det mest interessante er at filmen lar oss bli kjent med mennesket bak de stygge handlingene. 

Flott skuespill 

Trond Nilssen er strålende i rollen som Dag, som så gjerne vil passe inn blant de andre ungdommene, men som alltid er på utsiden, tittende inn. 

Som aspirerende brannmann får han skryt av hvor flink han er til å bidra når det brannen er et faktum. 
Og Dag vokser på rosen, noe som igjen fôrer trangen til å starte en ny brann. 

Nilssen har en enorm formidlingsevne og et stort register å spille på. 
Dag har et blikk som treffer meg rett i ryggmargen, det er noe sårbart der som skriker etter anerkjennelse. 

Det er urovekkende hvordan sårbarheten går over i lyst når Dag er i ferd med å sette fyr på noe, og du kan se forandringen i fjeset hans. 
Svært godt spill fra 25 år gamle Nilssen. 

Imponerende lydarbeid 

Erik Skjoldbjærg og teamet hans brant virkelige hus til grunnen under innspillingen av Pyromanen, noe som har resultert i noen særdeles spektakulære scener. 

Men det er ikke bare hvordan flammene slikker oppover treverket som gjør det til en flott film å se på kino, lyden av brannen er noe helt spesielt. 

Det er et imponerende lydarbeid som er gjort for å få frem knitringen, sprakingen og buldringen i flammene. 
Og oppe i alt dette er det som om brannen er et levende vesen som snakker til Dag. 
Lyden er derfor med på å gjøre brannscenene til en intens og annerledes opplevelse. 

Også i lydsporet har Skjoldbjærg valgt å gjøre noe annerledes. 
Han bryter filmens tidskoloritt ved å legge kontemporære låter på lydsporet, som for eksempel når Honningbarna dundrer fra radioen i bilen til Dag. 

Jeg er litt usikker på om jeg synes dette fungerer, eller ikke. 
Musikken føles som et friskt pust, men samtidig river det meg litt ut av filmopplevelsen. 

Kontrast mellom det voldsomme og det nære 

Ødeleggende er det likevel ikke, for Pyromanen er en god film. 
Skjoldbjærg balanserer det spektakulære med de stille øyeblikkene, og kontrasten mellom det voldsomme og det nære er noe av det som gjør Pyromanen så bra. 

Jeg har lest at Erik Skjoldbjærg svidde av 30 millioner og ti hus (selv om det faktisk var ni hus og én skogbrann) for å bringe Pyromanen til det store lerretet. 
Spør du meg, så var det helt klart verdt det. 
",1
"The Boss
Halvmorsom komedie fra dronninga av drøyhet. 

Melissa McCarthy er tilbake i nok en helsprø komedie med drøye vitser, frekke replikker og vulgære kroppsstillinger. 

Denne gangen er det ikke like morsomt som det kan være når McCarthy er på ferde, for The Boss lider under et halvdårlig manus med altfor mange platte spøker. 
Men filmen er likevel akkurat passe artig til at den kan passe som tanketom unerholdning på en sliten søndag. 

Vil tjene seg rik på kakesalg 

McCarthy spiller Michelle Darnell, den 47. 
Rikeste kvinnen i USA, som har bygd seg en formue som substitutt for familien hun aldri fikk som barnehjemsbarn. 

Michelle er supersuksessfull helt til hun går på en innsidehandelsmell, havner i fengsel og mister alt hun har av verdi. 

Når hun har sona ferdig dommen for sin «white collar crime» eier hun ikke nåla i veggen, og oppsøker Claire (Kristen Bell), sin tidligere assistent, for å få hjelp til å komme seg på beina igjen. 
Det ender opp i en absurd plan om å starte opp et nytt imperium bygd på kakesalg fra små speiderjenter. 

Ypper til slåsskamp mot småjenter 

The Boss er med andre ord en og en halv time med tull og sprøyt, full av billig slapstick og klisjéfulle sluttpoeng. 
Men, for det er et men her, filmen er likevel ganske artig. 
Av og til. 

The Boss er på sitt beste når replikkene som leveres er improviserte, og McCarthy er morsom når hun klatrer oppover på drøyhetsskalaen. 

I kjent McCarthy-stil er Melissa en såkalt trivelig drittsekk, og jo frekkere hun er, jo artigere er det selvfølgelig. 

Filmen har flere morsomme scener, som for eksempel når Melissa ypper til slåsskamp med en rivaliserende speidergruppe og ender opp med å banke opp en haug med småjenter. 
Claires datter Rachel (Ella Anderson) er også et frisk innslag av barnslig ærlighet (som ofte kan forveksles med frekkhet) som fungerer godt. 

Passer best i sofaen 

Kristen Bell er det svakeste leddet i The Boss fordi hun gjør en svært flat figur. 
Ikke at manuset låner noe dybde til rollefiguren, men Bell spiller Claire med en ukarakteristisk mangel på karisma som gjør henne enda mindre interessant. 

Det er Melissa McCarthy som er draplasteret her, og som gjør at du får deg en latter og trekker på smilebåndet underveis. 

Det går an å flire godt av denne filmen på en bakfull søndag, men den gjør seg nok best fra sofakroken fremfor i kinosalen. 
",0
"Lykkelig i 24 timer
Åpent og ærlig om angst. 

Panikkangst er det lite hyggelige temaet i den tyske filmen Lykkelig i 24 timer, som til tross for historiens alvorlige natur forteller oppløftende om hvordan figurene takler problemet. 

Innledningsvis forsøker filmen å være litt for lystig for å skape kontraster til den senere nedturen, men angstproblematikken skildres nyansert og sympatisk med Laura Tonke og Hans Löw i gode hovedroller. 

Den har også nydelig nord-norsk natur som et viktig og forløsende element i handlingen. 

Forhold settes på prøve 

Hedi (Laura Tonke) sliter på jobben. 
Hjemme får hun plutselig kraftig panikkangst, skildret i en sterk scene. 

Ektemann Uli (Hans Löw) er maktesløst vitne til at hun går inn i en alvorlig depresjon, som setter forholdet deres på en alvorlig prøve. 

Etter flere mislykkede forsøk på å rette opp hverdagens skjevheter, reiser de langt vekk sammen med sønnen Finn (Leander Nitsche) for å prøve og i det minste være lykkelige gjennom et helt døgn. 

Som nevnt er filmens innledning mistenkelig lystig anlagt, nærmest som om regissør Sonja Heiss vil lure oss til å tro at dette er en lett og luftig komedie. 

Tanken er nok at vi skal føle det ekstra godt når Hedi rammes av angsten, men helheten i historien ville sannsynligvis vært sterkere med en mer virkelighetsnær introduksjon av Hedis jobb- og familieliv. 

Når det er sagt, takles angst-tematikken godt når den først inntreffer. 
Laura Tonke spiller overbevisende godt, både når Hedis sammenbrudd er et faktum, og når ettervirkningene begynner å bli tydelige. 

Tydelig kjærlighet 

Kløften og konfliktene som oppstår mellom Hedi og Uli er kanskje en smule forutsigbare, men hovedfigurene spilles godt og nyansert av både Laura Tonke og Hans Löw, som virker som et innarbeidet og etablert par helt fra starten. 

Kjærligheten mellom dem er tydelig, selv når historien er på sitt mørkeste. 

Sønnen Finn spilles også fint av unge Leander Nitsche, som gjør det tydelig hvordan et barn påvirkes av en mors mentale tilstand. 

Lykkelig i 24 timer er delvis innspilt i Nord-Norge. 
Hvordan familien havner der, skjer veldig brått og uventet, og hadde nok trengt en liten forklaring. 

Men disse scenene, i nydelig, åpen natur, står i god kontrast til bylivet det aller meste av filmen foregår i. 

Lykkelig i 24 timer gir ingen endelig avslutning på noe, men gjør det klart at Hedis angstproblemer er en pågående prosess. 

Dermed blir dette en helt ålreit film, som forteller åpent og ærlig om et alvorlig og evig-aktuelt tema. 
",1
"Captain America: Civil War
Underholdende og engasjerende superhelter! 

Captain America: Civil War fortsetter Marvels svært vellykkede miks av humor og tøff superheltaction med solid forankring i tegneserieuniverset. 

Forskjellen er at i denne filmen, utløses spenningen av intern uro i Avengers. 
Captain America: Civil War har så mange helter i seg at det i bunn og grunn ER en Avengers-film. 

Den gjør ikke skam på sine forgjengere, selv om filmens svakhet er at alt for mange figurer skal med, men den har også en interessant historie om sorg, hevn og lojalitet som hever filmens kvalitet betraktelig. 

Brygger opp til kamp 

Flere hendelser med tap av liv gjør at Avengers blir bedt om å underskrive en traktat som legger dem under FNs kontroll. 
Noen av heltene er mot, andre er for. 

Fraksjonene ledes av henholdsvis Captain America (Chris Evans) og Iron Man (Robert Downey Jr.). 

Når Bucky ""Winter Soldier"" Barnes (Sebastian Stan) mistenkes for å stå bak et attentat, forsøker Captain America å redde sin gamle venn, noe som gjør at det brygger opp til kamp mellom Avengers-heltene. 

Rent filmatisk er dette som et veloljet maskineri som ikke ser ut til å kunne gjøre noen store feil. 

Regissørene Anthony og Joe Russo, som også lagde den forrige Captain America-filmen, gjør en imponerende jobb med å veksle mellom action og dialog med god flyt, slik at ingen skal rekke å kjede seg. 

Det handlingsmettede manuset, skrevet av Christopher Markus og Stephen McFeely, er tettpakket med konflikter og problemstillinger som vil underholde og engasjere Marvel-fansen. 

Fabelaktige kampsekvenser 

Det er klart at den mest interessante delen av Captain America: Civil War, er kampen mellom tittelfiguren og Iron Man. 

Akkurat som i Batman v Superman: 
Dawn of Justice, er det store spørsmålet så banalt som: hvem er egentlig sterkest? 

Jeg avslører ikke om vi får noe svar, men det resulterer i noen fabelaktige kampsekvenser med store ødeleggelser, som har en udiskutabel underholdningsfaktor. 

Men utover dette gir konflikten også figurene mer kjøtt på beinet i form av innblikk i deres motivasjoner, følelsesliv og tankegang. 

Det er riktignok litt for mange figurer involvert i Captain America: Civil War. 

Black Widow (Scarlett Johansson), War Machine (Don Cheadle), Falcon (Anthony Mackie), Hawkeye (Jeremy Renner), Vision (Paul Bettany), Agent 13 (Emily VanCamp) og Scarlet Witch (Elizabeth Olsen) er med fra før. 

Filmen introduserer også Black Panther (Chadwick Boseman) og den nye Spider-Man (Tom Holland), samt gir oss et gjensyn med Ant-Man (Paul Rudd). 

Litt for mange hensyn må tas, litt for mange synspunkter skal med, slik at det blir litt for liten plass til alle. 

Feltet virker overbefolket, samtidig som det fjerner litt av fokuset fra den virkelig interessante tvekampen mellom Captain America og Iron Man. 

Likevel er det all grunn for de som liker superheltfilmer å innfinne seg her, for Captain America: 
Civil War innfrir med god margin de aller fleste forventninger til Marvels filmunivers 
",1
"Special Correspondents
Denne filmen er veldig lite spesiell. 

De fleste er sikkert enige i at Ricky Gervais er en morsom komiker. 
Men også han presterer av og til under pari, og Netflix-filmen Special Correspondents er et slikt tilfelle. 

Dette er rett og slett et dårlig stykke arbeid, med en uengasjerende handling som snegler seg avgårde, personkjemi som ikke fungerer og et merkbart lavbudsjettspreg over hele linja. 

Historien i Special Correspondents har potensial til noe morsomt, men Gervais benytter ikke sjansene til å skape hverken vittig humor eller spennende handling, slik at filmen dessverre fremstår som lettvint latskap. 

Leverer falske rapporter 

Reporteren Frank Bonneville (Eric Bana) og teknikeren Ian Finch (Ricky Gervais) skal til Ecuador for å dekke et opprør for radiokanalen 365 News, men mister både pass, penger og billetter før de kommer til flyplassen. 

I stedet for å innrømme blunderen, går de i dekning over en restaurant på den andre siden av gata for radiostasjonen i New York, og leverer falske rapporter med dramatiske lydeffekter. 

Situasjonen tilspisser seg, og setter de to radiokollegaene i et vanskelig dilemma. 

Eric Bana spiller altså en stjernereporter som i starten av filmen får applaus når han kommer inn i redaksjonen etter en elendig direkterapport som aldri ville gått på lufta i det virkelige liv. 

Det er lett å se (i alle fall for meg) at filmen ikke forholder seg til hvordan radiofolk faktisk jobber, hverken måten rapporter leveres på, hvordan de utarbeides, hvordan en radiosending produseres, eller at en korrespondent i det hele tatt må ha med seg en tekniker på tur, så lenge alle rapporter kan leveres over telefon. 

Burde gitt bransjen en på tygga 

Hele opplegget virker utdatert og gammeldags, til tross for at handlingen ser ut til å utspille seg i nåtid. 
Men det spiller kanskje mindre rolle for brorparten av filmens publikum, som tross alt ikke jobber med radio. 

Verre er det at personkonfliktene i filmen er bleike og halvhjertede, både forholdet mellom Bonneville og sjefen Mallard (Kevin Pollak), Finch sitt forhold til kona Eleanor (Vera Farmiga), og flørten han har med radiokollegaen Claire Maddox (Kelly McDonald). 

Dette er kjedelige figurer som ikke fenger, verken hverandre eller oss som ser på dem. 

Skal man gi filmen litt skryt, må det være for skråblikket på moderne samlebåndsjournalistikk, der reportere avlegger tomme rapporter uten særlig innhold, og der løse rykter presenteres som faktiske nyheter. 

Men Ricky Gervais, som både har skrevet og regissert filmen, er åpenbart fornøyd med å bare pirke litt i dette, mens han egentlig burde ha benyttet anledningen til å gi bransjen en på tygga. 

Istedet spanderes det mer tid på ekteskapet med Eleanor, som ikke på noe tidspunkt har noe virkelig over seg, og flørten med Claire, som det bare hintes til på en mild og ufarlig måte. 

Special Correspondents er basert på den franske filmen Envoyés très spéciaux fra 2009, som ble en suksess i hjemlandet. 

Ricky Gervais sin nyinnspilling er dessverre ett av hans mindre vellykkede prosjekter, og passer til nød i sofakroken hvis du ikke bryr deg for mye om hva du ser på. 

Men selv da er det åpenbart at Special Correspondents er veldig lite spesiell 
",0
"Miss Peregrine's Home for Peculiar Children
Skrekken blir aldri for skrekkelig. 

Tim Burton viser seg igjen som en svært visuell eventyrforteller i Miss Peregrine's Home for Peculiar Children, som er hans nye film, basert på en roman av Ransom Riggs. 

Skrekken blir aldri for skrekkelig, dette er tross alt tilpasset yngre kinogjengere, men filmen byr på flere marerittaktige bilder som gir eventyret mørke drag. 
Historien som fortelles er merksnodig og fantasifull, men den emosjonelle slagkraften er slapp. 

Miss Peregrine's Home for Peculiar Children blir derfor aldri fantastisk, men er likevel et passe underholdende eventyr. 

Tas med gjennom tidsport 

Hovedpersonen er den amerikanske tenåringen Jake (Asa Butterfield), som har et nært forhold til bestefaren Abe (Terence Stamp). 

Etter en dramatisk hendelse, drar Jake til Wales for å finne svar på et hjem for barn med spesielle begavelser som bestefaren en gang bodde på. 

Det viser seg at det ligger i ruiner etter bombing under andre verdenskrig, men dets beboere fra den gang dukker opp og tar Jake med gjennom en tidsport til 1943. 

Det skal vise seg at flere er på jakt etter hjemmet, dets plass i tiden og de som bor der. 

Handlingen kan kanskje virke en smule komplisert, men fortelles på en lettfattelig måte. 
Tim Burton setter historien i gang svært effektivt, og det tar ikke lang tid før filmens fantasifulle elementer er i full sving. 

Det slås fast at det finnes noe skummelt i dette universet som er verdt å være litt redd for. 
Det visualiseres gjennom noen fæle skapninger, samt onde figurer med hvite øyne, under ledelse av Barron (Samuel L. Jackson). 

Det er kanskje ikke radikalt nytt, men det fungerer helt greit til å skape snill skrekk for alle over 12 år, som er filmens aldersgrense. 

Ikke het nok romanse 

Det filmen ikke greier så godt, er å vekke store følelser for hovedpersonene, enten det er kjølige Miss Peregrine (Eva Green), kjekke Jake (Asa Butterfield) eller yndige Emma (Ella Purnall), som Jake muligens forelsker seg i. 

Det er ikke akkurat den heteste filmromansen man har vært vitne til. 
Tim Burton har aldri vært regissøren for de store følelser på film, og er det heller ikke nå. 

Derfor får ikke filmens siste akt den tyngden den kanskje kunne hatt. 

Miss Peregrines Home for Peculiar Children er på linje med de andre filmene Tim Burton har prestert i det siste, først og fremst Alice i Eventyrland og Dark Shadows. 

Det er mørkt, styggvakkert og stilsikkert, men holder seg samtidig nært det lystige og lett humoristiske. 

Det store engasjementet vekkes ikke, og filmen er ikke i nærheten av Tim Burtons beste, men Miss Peregrine's Home for Peculiar Children underholder på det jevne med Burtons umiskjennelige signatur 
",1
"Marguerite
Underholdende om operasangerinnen som ikke kunne synge. 

Den franske filmskaperen Xavier Giannoli forteller en tragisk historie med varme og humor i Marguerite. 

Filmen er inspirert av livet til den tonedøve operasangerinnen Florence Foster Jenkins, og er en fornøyelig og underholdende, men også sår fortelling. 

Hovedrolleinnehaver Catherine Frot skinner som en ekte operadiva i rollen som hun ble belønnet med en César-pris, franskmennenes svar på Oscar, for. 

Tror hun er en ekte diva 

Marguerite oss med til 20-tallets Frankrike, der Baronesse Marguerite Dumont lever i en illusjon om at hun er en ekte operadiva. 
Hun øver i timevis hver dag for å opptre for fiffen i musikk-klubben hun er patron for, og bruker store summer på ekstravagante kostymer og kulisser. 

Problemet er bare én ting – Marguerite kan ikke synge en ren tone for fem flate øre. 
Hun er fullstendig tonedøv, men aner ingenting om det selv. 

Omgitt av hyklerske og falske venner som lyver for henne, samt en mann som ikke har hjerte til å fortelle henne sannheten, lever hun i troen på at hun er en ekte diva. 

Når hun får en god konsertanmeldelse av en ironisk kritiker, setter det henne på veien mot å opptre offentlig på en virkelig scene, noe som er dømt til å ende med latterliggjøring og ydmykelse. 

Nydelig skuespill 

Første gang vi hører Marguerite synge fremfører hun Nattens Dronnings ikoniske arie fra Tryllefløyten, «Der Hölle Rache kocht in meinem Herzen» («Helvetes hevn koker i mitt hjerte»). 

Jeg er litt usikker på om Mozart ville grått eller ledd om han hadde hørt det, men selv synes jeg det var fryktelig morsomt. 

Det hadde derfor vært lett å latterliggjøre Marguerite, for det er jo ingen tvil om at hun er tåpelig når hun med den største innlevelse og engasjement synger kjente arier som ei kråke. 
Men det er ikke det regissør Xavier Giannoli prøver å oppnå, og det er heller ikke det filmen formidler. 
Det er ikke Marguerite som hånes i filmen, men den hyklerske overklassen. 

Marguerite fremstår på sin side som en ensom kvinne som forsøker å bli sett, og Catherine Frots følsomme spill og blikk maner frem en stor sympati for henne. 

Frot spiller Marguerite med en varme som gjør at du blir glad i rollefiguren, og jeg synes synd på henne, spesielt når vi etter hvert får et dypere innblikk i hvorfor hun gjør som hun gjør. 

Flott produksjonsdesign 

Produksjonsdesignet i filmen gjenspeiler den illusjonen Marguerite lever i. 
Filmen er et 20-talls kostymedrama, men flommer samtidig over av overdådige kostymer og kulisser fra operaens verden. 

Catherine 
Frots kostymer er også en kommentar til det som skjer, som for eksempel i filmens åpningssekvens når Marguerite pynter seg med påfuglfjær – en vakker fugl som høres ut som en døende katt når den synger. 

Slike detaljer gir Marguerite et ekstra lag, men filmen kunne likevel ha gått dypere ned i materien. 

Det er en tragedie som fortelles, men regissør Giannoli utforsker temaet bare halvveis og holder oss hele tiden på overflaten. 
Derfor blir Marguerite en relativt lettbeint fortelling – men en underholdende en sådan – om en nydelig, eldre dame, som bare drømmer om å bli elsket. 

(Meryl Streep spiller for øvrig hovedrollen i filmen om den virkelige Florence Foster Jenkins liv, som kommer på kino i november). 
",1
"Weiner
Tragikomisk om politikers sexskandale. 

Dokumentarfilmen Weiner er som virkelighetens Veep, House of Cards og The Thick Of It i én pakke. 

Regissørene Josh Kriegman og Elyse Steinberg har fått en helt eksepsjonell tilgang til en amerikansk politiker midt i stormen og et ekteskap i krise. 

Det som skjer underveis får publikum til å vekselsvis riste på hodet over hovedpersonens dumskap og føle medynk og sympati med hans stadig større problemer, som bare vokser i omfang og absurditet. 

Weiner er et nært og nådeløst blikk bak kulissene i en amerikansk valgkamp. 

Blir avslørt for ""sexting"" 

Hovedpersonen er Anthony Weiner, som måtte forlate Kongressen i 2011 etter å ha sendt slibrige meldinger til en kvinnelig tilhenger. 
Filmteamet følger ham i 2013 når han stiller som borgermesterkandidat i New York. 

Det som kanskje var ment å skulle være historien om et comeback, blir i stedet noe annet, når flere tilfeller av ""sexting"" avsløres underveis. 

Situasjonen tilspisser seg både i valgkampen og på hjemmebane, der kona Huma Abedin, en av Hillary Clintons viktigste medarbeidere, ser både sitt private og profesjonelle liv bli dratt ned i søla av ektemannens dumheter. 

Anthony Weiner fremstår som en drivende dyktig politiker i filmen. 
Han virker å være en svært intelligent, oppegående, hardtarbeidende og sympatisk mann. 

Men han har altså én stor personlig svakhet som står i fare for å velte alt. 
Gudene skal vite hvorfor han føler behov for å sende lugubre meldinger til andre kvinner, av og til under pseudonymet Carlos Danger. 
Han greier ikke å forklare det selv, heller. 

Han har en sjanse til å klatre opp til maktens tinder, men gjør samtidig sitt beste for å falle ned. 
Filmen skildrer godt denne dualiteten i hans personlighet, og det er vanskelig å ikke føle sympati for ham, samtidig som han fremstår som en stor idiot. 

Tragikomisk historie fra virkeligheten 

Graden av ærlighet og oppriktighet i filmen er overraskende. 
Denne åpenheten ville vært utenkelig for en norsk politiker. 
Mot slutten av filmen blir Weiner spurt hvorfor han har latt dem filme alt dette, og han blir svar skyldig. 

Kanskje er det fordi regissør Kriegman er Weiners tidligere stabssjef. 
Kanskje hadde Weiner sett for seg at dokumentaren skulle være med på å gi ham full oppreisning som politiker. 

I stedet dokumenterer den hans nye fiasko, både på det profesjonelle og det private plan. 
De triste, resignerte, men samtidig rasende blikkene kona sender ham i flere av filmens scener sier egentlig alt. 
Tidligere i år ble ekteskapet oppløst, etter nok en sexting-avsløring. 

Regissørene Josh Kriegman og Elyse Steinberg fungerer som fluer på veggene, og gjør at publikum føler seg som en del av denne dødsdømte valgkampen. 

Vi får se hvordan det er å befinne seg midt i stormen, hvordan media er som gribber som venter på å kunne kaste seg over den råtnende skrotten og at politiske og personlige allianser er skjøre og omskiftelige. 

Weiner er en tragikomisk historie fra virkeligheten som knapt kunne vært diktet opp. 
Det er en svært interessant dokumentarfilm som er både pinlig, morsom, trist, spennende, underholdende, oppløftende og nedslående. 
Alt på en gang 
",1
"Med hjertet i dansen
Dokumentarfilm om dans med barna i fokus. 

Med hjertet i dansen er en samling med tre dokumentarfilmer, som på hver sin måte forteller en historie om dans. 

Filmen er ment som et forsøk på å nå barn med dokumentarfilm, og det tror jeg den kan klare. 
For unge med en interesse for dans, kan Med hjertet i dansen absolutt være interessant. 

Som helhet er filmen noe ujevn, men den er svært rørende og fin mot slutten. 

Dans er livet 

Kortfilmene tar oss med til Russland, Sverige og Norge, der vi møter henholdsvis Nastya, Ruth og Vilde, som på forskjellige måter har dans som en viktig del av livet sitt. 

12 år gamle Nastya går på et anerkjent danseakademi i St. Petersburg, der konkurransen er beinhard, og hun hele tiden må prestere for å få fortsette. 
Ruth drømmer om å bli cheerleader, og vi følger henne på veien fra ny rekrutt til nasjonal konkurranse i Sverige. 

For Vilde er det hallingdans som er livet, men selv om hun er opptatt av å bli god er det familien og den kreftsyke bestefaren hennes som er viktigst. 

Med disse tre innfallsvinklene til dans får vi et innblikk i hvor forskjellig dans er og hva den kan bety for ulike mennesker. 

Fungerer som dokumentarfilm for barn 

De tre kortfilmene i Med hjertet i dansen er regissert av Victor Kossakovsky, Hanna Heilborn og Erlend E. Mo. Når filmen nå gis ut som en helhet er det med målgruppen barn og unge i tankene. 

Jeg liker ideen om å lage dokumentarfilm rettet spesielt mot barn, og jeg synes Med hjertet i dansen fungerer som dette. 
Det er ikke tung materie vi går inn på her, men filmen er heller ikke så lettbeint at voksne ikke vil få noe ut av den. 

Likevel tror jeg produksjonsselskapet Sant&Usant undervurderer sitt unge publikum noe. 
Filmen er tillatt for alle, men har nok en kjernemålgruppe på 8 til 15 år, eller der omkring, og da synes jeg det er svært unødvendig å dubbe russisk, noe som er gjort i den første kortfilmen i samlingen. 

Jeg erfarer ofte at dubbing av film som kun er rettet mot barn er dårligere enn på filmer som har et større publikum. 
Slik er det også her og kortfilmen hadde gjort seg mye bedre uten norske stemmer, og kun med tekst. 

Sterkt budskap 

De tre kortfilmene er regissert av tre forskjellige regissører og har naturlig nok derfor tre forskjellig uttrykk både når det gjelder det visuelle og tematikk. 

I Russland er vi flue på veggen i en iskald og steril, men visuelt vakker verden. 
Vi blir servert pene tablåer, der kontrasten er den harde behandlingen jentene får av sine lærere. 

Den svenske kortfilmen har en tradisjonell oppbygning med intervjusekvenser og en utfordring som skal forseres, samtidig som vi får ta del i små scener der Ruth skravler med broren eller vennene sine. 
Et fint lite innblikk i en ungdoms hverdag, men vi kommer ikke noe særlig inn på hvorfor Ruth ønsker å drive med cheerleading. 

Når vi tar turen til det norske innlandet er det følelser, familie og indre sjeleliv som er i fokus. 
Og det er denne kortfilmen som slår hardest, fordi den handler om noe mer enn bare dansen. 

Vilde er en beintøff jente som står på for å bli god i en dans som det tradisjonelt sett kun er gutter som driver med. 
Men regissør Erlend E. Mo har samtidig valgt å fokusere på at halling er en måte å vise bestefaren sin at hun er glad i livet sitt – et sterkt budskap fra en 12-åring. 
",1
"Børning 2
Flere biler, mer fart og tøffere stunts. 

Handlingen i Børning 2 er kanskje tynn som et blankslitt dekk, men dette er da heller ikke en type film som trenger en nyansert historie med mangefasetterte figurer. 

Dette er en reinspikka actionkomedie basert på velkjente sjangerelementer, og filmen fungerer best når regissør Hallvard Bræin bruker dem til fulle med en norsk vri. 

Moroa har en tendens til å stoppe opp når det dveles litt for lenge ved mellommenneskelige forhold, der tonen krasjer med den ellers gjennomgående lettheten. 

Heldigvis leverer Børning 2 mest av det som forventes, nemlig flere biler, mer fart og tøffere stunts, slik at oppfølgeren er på høyde med originalen. 

Fra Fosnavåg til Murmansk 

Roy (Anders Baasmo Christiansen) slipper ut av fengsel etter hendelsene i den første filmens ulovlige billøp til Nordkapp. 

Nå forsøker han å bli lovlydig, men når dattera Nina (Ida Husøy) blir med den nye kjæresten Charley (Jonas Hoff Oftebro) på et billøp fra Fosnavåg til Murmansk, blir Roy nødt til å følge etter. 

Og han blir ikke ensom, for både eksen Ingrid (Marie Blokhus), Nybakken (Otto Jespersen), Doffen (Sven Nordin) og politietterforsker Mørk (Henrik Mestad) blir involvert i løpet. 

Historien om mannen som forsøker å bli lovlydig, men blir lokket tilbake til sitt gamle miljø, er velbrukt. 

Det er ikke her at Børning 2 utviser originalitet, ei heller med stilig filming og heftig lydlegging av lekre biler i høy hastighet, alt gjort med høy kvalitet. 

Nei, det er bruken av uvante innspillingssteder som gir Børning 2 et snev av originalitet. 
Fosnavåg, Oppdal og Kirkenes viser seg som utmerkede arenaer for en bilfilm av denne typen. 

Originalt er det også å sette handlingen til vinteren, som gir fartsfylt moro på snø og is. 

Kappløp med isbryter 

Kjøringen er tøff, og i enkelte tilfeller direkte spektakulær, med en skibakke i Oppdal og kappløp med en isbryter som høydepunkter. 

Det er nok også denne gangen åpenbart at Børning 2 er laget på et budsjett som gjør det vanskelig å vrake lekre biler med praktiske effekter, men det gjør egentlig ikke så mye at de digitale effektene av og til blir i overkant tydelige. 

Filmen er godt gjennomført rent visuelt, der de fargesprakende bilene står i god kontrast til det snøhvite landskapet de fyker gjennom. 

Persongalleriet i filmen er jevnt over godt, med Anders Baasmo Christiansen som gjennomført harrygutt med undertrykte kjøreabstinenser, Vegar Hoel som akkurat passe slesk hovedkonkurrent, Marie Blokhus som hysterisk mor (med god grunn) og Ida Husøy som opprørsk tenåringsdatter. 

Men også denne gangen er det morsomst å følge Otto Jespersen og Sven Nordin som henholdsvis Nybakken og Doffen, som har et noe anstrengt forhold til hverandre etter forrige films sluttscene. 

Historien i Børning 2 har kanskje noen tonale ujevnheter og humoren sitter ikke like godt hele veien, men den har fine figurer som det går an å ha mer moro med. 
Norge har flere veier som det går an å kjøre bil på 
",1
"American Honey
Feberaktig roadmovie med en utrolig nerve. 

Den britiske regissøren Andrea Arnold gjorde inntrykk med sin forrige film, Fish Tank. 
Med American Honey sementerer hun sitt rykte som en filmskaper med et svært spennende uttrykk. 

Dette er en feberaktig roadmovie gjennom USA med en utrolig nerve, stor energi og imponerende observasjonsevne. 
Den gir oss innblikk i den amerikanske drømmens bakside, med fattig ungdom uten muligheter, som omtrent lever fra hånd til munn hver dag. 

American Honey har et særegent visuelt preg med et ekstremt tilstedeværende kamera som gjør dette til en rå film som river deg med på reisen. 

Innleder et hett forhold 

Filmen fører oss gjennom den glemte underklassen, de som ble kraftigst rammet da den siste finanskrisa slo til. 
18 år gamle Star (Sasha Lane) lever et stykke under fattigdomsgrensa. 

Et tilfeldig møte med Jack (Shia LaBeouf) fører henne inn i en omreisende gruppe unge mennesker som selger magasiner langs veien, under ledelse av Krystel (Riley Keogh). 

Jack skal lære opp Star i hvordan man ringer på dører og gjennomfører salg. 
Ganske snart innleder de et hett forhold, men det skal vise seg at Jack vil holde dette skjult for resten av reisefølget. 

Filmen er skutt i ""academy ratio"" (1,37:1), som er et nesten kvadratisk filmformat. 
Effekten er merkbar. 

Vi kommer tettere på figurene, samtidig som den smale rammen indikerer deres trange hverdag, begrensede handlingsrom og små fremtidsutsikter. 

Fotograf Robbie Ryan gir oss mesterlige inntrykk av betong, ugress og asfalt i en styggvakker forening. 
Han går så nært inn på figurene når de reiser rundt i en liten van at det føles for tilskueren som om man er en del av reisefølget. 

Spiller rått, usminket og utemmet 

Andrea Arnold fyller filmruta med unge skuespillere som har stor utstråling og autentisitet. 
Noen av dem har aldri spilt i film før, og kommer fra lignende miljøer som de som skildres. 

Shia LaBeouf er den eneste filmstjerna blant dem, og jeg tør påstå at han gjør sin beste rolle noensinne som Jack, en energisk sjarmør med mørke sider. 

Midtpunktet er likevel Sasha Lane, som spiller rått, usminket og utemmet som Star, ei ung jente som kjemper for å bryte ut av en fremtidsløs tilværelse, og lar seg lokke inn i en virksomhet som kanskje heller ikke har de største utsiktene, men er i det minste bedre enn hva hun har fra før. 

Lane spiller fryktløst og intuitivt, og gir Star flere dimensjoner som gjør henne til en sterk, levende og interessant figur. 

American Honey er et strålende eksempel på hvordan man kan lage film med små ressurser, men med et stort hjerte. 

Den er forholdsvis lang, 2 timer og 43 minutter, men blir aldri langsom eller repetetiv. 
Figurene oser av vitalitet, historiefortellingen er energisk, og tematikken føles stadig mer aktuell. 

Man må bare føle med hovedpersonenes kamp for tilværelsen på sin reise gjennom et USA som åpenbart er merket av trange tider. 

Med American Honey har Andrea Arnold prestert en av årets aller beste filmer! 
",1
"Havet brenner
Smertelig tidsriktig og brennende aktuell. 

Det skal et særdeles hardt hjerte til for ikke å bli ille berørt av den italienske dokumentaren Havet brenner. 
Den gir oss et bilde av situasjonen på øya Lampedusa i Middelhavet, som er et mål for afrikanske og vest-asiatiske migranter. 

Inntrykkene er sterke og sitter i lenge etterpå, både på grunn av det som blir vist og det som blir fortalt. 
Filmens form er kun observerende. 
Her er det ingen fortellerstemme eller intervjusituasjoner (med ett unntak). 

Bildene taler sitt eget språk, og lar publikum selv reflektere over det skarpe skillet mellom ""oss"" og ""dem"", der øya blir et symbol på Europas maktesløshet. 

To separate verdener 

Havet brenner forteller egentlig to adskilte historier. 
En om hverdagen til noen av innbyggerne på Lampedusa, og en om hvordan migranter reddes fra båter og hvordan de mottas av hjelpeapparatet. 

Filmen fremstiller dette som to separate verdener, der den enorme tilstrømningen av migranter overhode ikke er et tema for de italienske innbyggerne vi møter. 
Det er ingen afrikanere å se i gatene, og det snakkes ikke om dem. 

Migrantene er stuet sammen i trange rom i leiren og venter bare på å bli fraktet videre til det forjettede europeiske fastlandet. 

Regissør Gianfranco Rosi fyller filmruta med rolige og kontemplative bilder fra innbyggernes sysler og gjøremål, enten det er den unge gutten Samueles forsøk på å blir mer sjøvant, den gamle dykkerens jakt etter ting på havets bunn eller en radio-DJs hilsener fra lytter til lytter. 

Disse scenene står naturligvis i sterk kontrast til sekvensene med desperate, dehydrerte og traumatiserte båtflyktninger som har en hard ferd bak seg. 
Særlig en lengre sekvens mot slutten av filmen viser med all tydelighet hvilken risiko denne migrasjonen innebærer. 

Hvordan hjelpe de som kommer 

Havet brenner tar ikke et standpunkt. 
Den mener tilsynelatende ingenting. 
Filmen viser sine bilder og lar publikum selv reflektere over innholdet og konsekvensene. 

Det handler ikke om man er for eller mot innvandring, det er en annen diskusjon. 
Det handler om det en italiensk lege sier i filmen, nemlig hvordan man kan hjelpe de som faktisk kommer. 

Han er for øvrig det eneste bindeleddet mellom Lampedusa og migrantene vi får oppleve. 
Han behandler alle, og filmen viser de brutale kontrastene mellom å behandle Samueles dårlig syn og hvordan han er nødt til å skjære ører av døde migrantbarn for medisinske undersøkelser. 

Havet brenner vant Gullbjørnen på filmfestivalen i Berlin, og det var i hvert fall ikke ufortjent! 
Den er smertelig tidsriktig, brennende aktuell og forteller hvor umåtelig enkelt livet kan gå sin vante gang til tross for skrekkelige begivenheter på Europas terskel. 

Den gir migrantene et ansikt og viser deres brutale realiteter bakenfor illevarslende avisoverskrifter. 
Filmen kan både sees på som et varsko om det skrikende behovet for akutt hjelp og om hva som kan komme siden. 

Kaoset i Midtøsten fortsetter, mens Afrikas befolkning er i ekstrem vekst. 
Det kan derfor komme uendelig mange flere båter til Lampedusa 
",1
"Swiss Army Man
Morsom, modig og forfriskende ukonvensjonell. 

Swiss Army 
Man er en av de underligste filmene jeg har sett på lenge. 
Den har en type mørk humor som slår begge veier, men fungerer oftere enn den ikke gjør det, og skildrer et spesielt vennskap som du er nødt til å glise bredt av. 

Samtidig har historien visse undertoner som gjør at man aner at det ligger noe tragisk bak. 
Paul Dano og Daniel Radcliffe spiller fenomenalt godt i sine merkelige roller, der de treffer skjæringspunktet mellom det morsomme, det alvorlige og det absurde som preger hele historien. 

Swiss Army Man er mange ting, men det viktigste den er, er frisk og original. 

Blir venn med snakkende lik 

Hank (Paul Dano) er strandet på en øde øy når han oppdager liket av Manny (Daniel Radcliffe) i vannkanten. 

De begynner å snakke sammen om livets små og store problemer og utfordringer. 

Hank oppdager også at Mannys kropp kan brukes til så mangt, og de legger sammen ut på en ganske spesiell odyssé mot sivilisasjonen. 

Swiss Army Man fungerer på sitt forunderlige vis med en herlig kombinasjon av humoristisk alvor og absurd slapstick. 

Regissørene og manusforfatterne Dan Kwan og Daniel Scheinert (som kaller seg ""Daniels"") har tydelig latt seg inspirere av filmskapere som Spike Jonze og Charlie Kaufman. 
Vi befinner oss i et absurd univers med en type fantasifull historiefortelling som kan minne om filmer som Adaptation og Til Huttetuenes land. 

Enkelte ganger tyr Kwan og Scheinert til vitser om kroppsfunksjoner. 
Andre ganger bruker de enkel dialog til å diskutere dype sannheter. 
Det går opp i en høyere enhet som fungerer overraskende godt. 

Et ganske annerledes radarpar 

Paul Danos rolle som Hank står i skarp kontrast til Daniel Radcliffes Manny. 
Mens Dano har alle muligheter til å uttrykke glede, sorg og sinne, noe han gjør veldig godt, har Radcliffe færre muligheter. 

Han spiller tross alt et snakkende lik uten kroppsspråk og med svært begrenset ansiktsmimikk. 

De utgjør et ganske annerledes radarpar på lerretet, men begge makter å gjøre figurene til mer enn merkelige karikaturer. 

Man aner etter hvert at det ligger en fordekt sannhet bak handlingen i denne filmen. 
Hank og Mannys reise gjennom villmarken er kanskje ikke så bokstavelig som det kan se ut som. 

Faktisk så minner dette meg ikke så rent lite om den norske kortfilmen Bamse, regissert av Bård Ivar Engelsås, som hadde en lignende tematikk. 

Det gir figurene et tristere og mer alvorlig preg. 
Dessverre er ikke den siste akten like godt skildret. 
Filmen får ikke helt den forløsningen den trenger. 
Sluttscenen er morsom, men går på bekostning av det jeg mener er forklaringen på hele historien. 

Men Swiss Army Man er likevel en totalt annerledes film enn det meste som går på kino for tiden. 
Den er morsom, modig og forfriskende ukonvensjonell. 
",1
"Ikke kall meg sønn!
Brasiliansk familiedrama med interessante problemstillinger. 

Ikke kall meg sønn! 
er den norske tittelen på et brasiliansk drama om en ung gutt som får hele familiekonstruksjonen revet ned og snudd på hodet. 

Filmen har en realistisk tilnærming til problemstillingen, selv om regissør Anna Muylaert tidvis forteller historien for hastig og kortfattet. 
Noen av figurene lider under det, og fremstår mindre troverdige og gjennomtenkte. 

Ikke kall meg sønn! 
er likevel et forstandig drama med noen fine observasjoner omkring familierelasjoner under helt spesielle omstendigheter. 

Gjenforenes mot sin vilje 

Pierre (Naomi Nero) er en 17-år gammel gutt som er i ferd med å finne ut av seg selv når livssituasjonen tar en brå vending. 
Moren Aracy (Daniela Nefussi) blir arrestert når det viser seg at Pierre ikke er adoptert, som han tror, men ble stjålet som baby. 

Nå gjenforenes han med sine biologiske foreldre, som lar egen lykke overskygge situasjonens brutale konsekvenser for Pierre, som mister kontakten med de han anser som sin mor og søster. 

Han gir utløp for sine følelser på en måte som setter forholdet med de biologiske foreldrene på prøve. 

Ved filmens begynnelse, beskrives det befriende naturlig og uanstrengt hvordan Pierre er midt i en individualiseringsprosess, der han iført dameundertøy har sex med ei jente på fest. 

Senere sekvenser viser også at han åpenbart er i en eksperimentell fase, der hans seksuelle legning er noe uklar. 
Dette gir ytterligere utfordringer når det viser seg at han biologiske foreldre er konservative av natur. 

Rollen spilles nydelig av Naomi Nero (en gutt, tross navnet), som hentet inspirasjon fra sin egen transseksuelle søster. 
Hans rolletolkning gjør det lett å forstå Pierres sinne og motløshet, som lenge bobler under overflaten fordi han er en rolig og sindig gutt. 

Burde vært smartere skrevet 

Det er derimot vanskeligere å tro på noen av figurene rundt Pierre. 
De nye foreldrene virker i overkant ivrige og utålmodige, og skal gjøre opp for 17 års adskillelse på rekordtid, uten noen forståelse for hvordan situasjonen arter seg for ham. 

De begynner veldig kjapt å kalle ham ""sønn"" og tiltaler ham med navnet de ga ham før han ble kidnappet fra fødeavdelingen. 
Figurene er selvsagt satt i en veldig spesiell situasjon, men de burde vært smartere skrevet og mer nyansert formidlet. 

En fiffig detalj i filmen, er at både adoptivmoren og den biologiske moren spilles av samme skuespiller, Daniela Nefussi. 
Hun gir begge figurene et klart definert særpreg, men jeg er litt usikker på hvilken effekt Muylaert er ute etter her. 

Kanskje skal likhetene gjør Pierres situasjon enda mer forvirrende, men det ville åpenbart gitt større kontraster å la to ulike skuespillere ta hver sin rolle. 

Regissør Anna Muylaerts forrige film, Min andre mor, handlet også om et anstrengt mor/barn-forhold. 

Mens den handlet om en mor som plutselig må ta ansvaret for sin datter, handler altså Ikke kall meg sønn! om en gutt som plutselig må forholde seg til en ny mor og far. 

Filmen presenterer noen interessante problemstillinger. 
Ikke alle får nødvendigvis en forløsning, og historien stopper litt plutselig etter bare 1 time og 22 minutter, men den forlater oss i det minste med et flott avslutningsbilde som gir et visst håp om at disse figurene vil kunne greie å finne veien videre. 
",1
"Trolls
Fargerikt, men forutsigbart trolleventyr. 

Det svinger godt av både humør, farger og påfunn når selskapet bak Shrek-filmene igjen trøkker til med troll på det store lerret i animasjonsfilmen Trolls. 

Men til tross for et par sjarmerende hovedpersoner, og Justin Timberlakes fengende Can't Stop The Feeling, blir dette et ganske traust trolleventyr som aldri overrasker i hverken handling eller rollegalleri. 

Filmen sikter på et ungt publikum og tar utgangspunkt i de hårfagre lykketrollene du finner i butikken. 

DreamWorks Animation kjøpte rettighetene til å lage filmfigurer av disse danske krabatene i 2013, og med tungt fokus på lykketrollenes kosekvaliteter og gimmicker oppleves Trolls etter hvert som en helaftens reklamefilm for de drøyt 50 år gamle leketrollene. 

Lykken kommer innenfra – fra magesekken 

Lykketrollene er verdens lykkeligste troll som elsker å klemme, synge og danse. 

Dessverre blir de oppdaget av de store, fæle og ulykkelige bergensertrollene (de heter faktisk også ""Bergens"" i originalen, så her serveres vi et lite stykke Norge). 
Bergenserne tror den eneste måten de kan bli lykkelige på, er ved å spise et lykketroll. 

For 20 år siden klarte lykketrollene å flykte fra sin fangekoloni i Bergen, men tiden i frihet har sløvet sansene deres. 
Og etter hvert fører lykketrollenes sang og høylytte feiringer til at de igjen står i fare for å havne på middagsbordet. 

Uten å avsløre for mye av handlingen, er hovedproblemet her at det er altfor lett å avsløre handlingen. 
Ikke sånn at jeg kunne gjettet meg til hele manuset på forhånd, men her går filmskaperne alltid for det trygge valget. 

Flere av hendelsene og figurene er så opplagte og oppbrukte at det oppleves som å bli matet en ferdigfordøyd søtsuppe av klisjeer og enkle eventyrreferanser. 
I DreamWorks trollsuksess Shrek ble referansegrepene gjort med humor og eleganse, her gjøres det for lettvint. 

Utseendemessig er det mye å glede seg over i Trolls. 
Til tross for at dette er en digital fargefest, er det et analogt drag over filmen som kommer fram i overflater og stil. 

Det er også en del fantasifulle skapninger med store gap som legger en herlig morbid klangbunn av naturens enkle brutalitet. 
Bare synd manuset ikke evner å la en mer spennende historie blomstre på denne styggvakre bakgrunnen. 

Ikke alt funker på norsk 

Jeg har ikke sett filmen på originalspråket, men det virker som at Trolls mister en del i overgangen til norsk tale. 
Spesielt i musikken. 

I likhet med i Shrek-filmene, så lasses det på med kjente poplåter i Trolls. 
Vi serveres favoritter som Simon and Garfunkels Sound of Silence, den Cindy Lauper-kjente True Colors, Hello av Lionel Richie og D.A.N.C.E. av Justice. 

Disse låtene er sentrale i filmens framdrift, og de brukes for å beskrive både karakterenes følelser og drive handlingen videre. 

Det er mulig dette musikalgrepet funker på engelsk, men i norsk drakt forsvinner det noen lag med mening i oversettelsen. 
Spesielt vendepunktslåten True Colors får sterkt redusert effekt med norske tekstlinjer. 

Trolls har kvaliteter som kan gjøre dette til en populær film blant det yngste kinopublikummet. 
Det er en fargesprakende og fartsfylt animasjonsfilm som bruker velkjente låter og filmreferanser til å spre det uklanderlige budskapet om at ekte lykke må skapes fra eget hjerte, den kommer ikke av å spise lykketroll. 

Så får jeg bare leve med min mistanke om at gjengen i DreamWorks egentlig håper publikum skal gi blaffen i akkurat det budskapet, og heller dra til butikken og hamstre lykketroll som om de var skrubbsultne bergensertroll. 

Filmselskapet har selvfølgelig kjøpt seg inn i de kommersielle rettighetene til de hårfagre lekene. 

Denne anmeldelsen er basert på 3D-versjonen med norsk tale. 
",0
"Dagen i morgen
En fransk film i fineste forstand. 

Den franske regissøren Mia Hansen-Løve imponerte med DJ-filmen Eden. 
Med Dagen i morgen returnerer hun til noe av den samme tematikken fra hennes første filmer, Le père des mes enfants og Tout est pardonné. 

Det handler om familieforhold satt under press, og hvordan relasjonsdynamikken endrer seg med tiden. 

Dagen i morgen er et intelligent drama som ikke tar i bruk unødige virkemidler for å skildre konsekvensene av et brudd, blant annet takket være Isabelle Huppert, som spiller med sår innlevelse og høy troverdighet. 

Historien som fortelles kan i perioder virke tilsynelatende vag og retningsløs, men til sist fremstår dette som en god observasjon av livets foranderlighet over tid. 

Får ny type frihet 

Nathalie (Isabelle Huppert) er en aktiv filosofiprofessor i Paris. 
Hun er gift med likesinnede Heinz (André Marcon), og sammen har de to barn som nå har flyttet ut. 

Deres dager fylles med poesi, litteratur, diskusjon og undervisning av kunnskapstørste elever. 
Regissør og manusforfatter Mia Hansen-Løve er datter av to filosofiprofessorer, så man kan mistenke henne for å vite godt hvordan et slikt samliv arter seg. 

Andre elementer i historien er Nathalies vanskelige forhold til sin gamle mor, Yvette (Edith Scob), og det varme vennskapsforholdet hun har til sin gamle elev og protesjé, Fabien (Roman Kolinka). 

Så skjer det flere ting uavhengig av hverandre som plutselig gir Nathalie en ny type frihet, som hun ikke helt vet hva hun skal gjøre med. 

Mia Hansen-Løve bruker god tid på å introdusere ekteparets tilsynelatende lykkelige og innholdsrike liv. 

Figurskildringene overbeviser med godt skreven dialog, fine stemninger og små problemstillinger som til sammen utgjør en troverdig helhet. 

Når det hele ramler sammen, og Heinz flytter sammen med en annen kvinne, reagerer ikke Nathalie med hyl, skrik og overdreven dramatikk, men med tilbakeholdne utbrudd med en underliggende sårhet over alt det tapte. 

Øyeblikk av poetisk skjønnhet 

Filmen forsøker å formidle noe om filosofiens og politikkens plass i menneskers hverdag. 
I Nathalies timer med elevene leses sitater som av og til reflekterer det hun selv gjennomgår. 
Og i møte med ungdommers politiske opprør innser Nathalie at hun er for gammel til å være rebell. 

Isabelle Huppert spiller godt, noe det er lett å ta som en selvfølge når det gjelder henne, men det kan virke som om hennes skuespill er en god match for Mia Hansen-Løves flytende og elegante regi. 

Velskreven, bitende og sannferdig dialog avløses av plutselige øyeblikk fylt av poetisk skjønnhet, som for eksempel Nathalies vandring under et besøk på en fjellgård, der hun rett og slett setter seg ned i en eng for å lese. 

Dagen i morgen er en vellykket film om en kvinnes veivalg etter et samlivsbrudd. 
Det handler ikke først og fremst om valgene hun faktisk tar, men hvordan hun stiller seg til det å plutselig ha uønskede valgmuligheter. 

Nathalie må i bunn og grunn finne opp livet sitt på nytt, uten å ville det selv, og filmen forteller overbevisende om hvordan en slik frihet på noen måter kan virke både skremmende og innskrenkende. 

Et intelligent manus, strålende skuespill og smart regi gjør at Dagen i morgen er en fransk film i fineste forstand 
",1
"Inferno
Konseptet begynner å bli tynnslitt. 

Inferno er den tredje filmen om professor Robert Langdon, basert på Dan Browns bøker. 
Den bør kanskje bli den siste, for nå begynner konseptet å bli tynnslitt. 

Troverdigheten måtte settes til side også i de to første filmene, men når man må sette et alvorlig spørsmålstegn ved hele utgangspunktet for spenninga, så er det vanskelig å la seg underholde av den konstruerte jakten gjennom kunsthistoriske gater og bygninger i Firenze og Venezia. 

Tom Hanks er sympatisk som alltid, og Ron Howard regisserer med brukbar flyt. 
En halvhjertet historie undergraver dessverre engasjementet for figurene, og gjør at Inferno føles som en liten skuffelse. 

Må finne et farlig virus 

Professor Robert Langdon (Tom Hanks) våkner opp på et sykehus i Firenze med hukommelsestap og en flenge i skallen. 

En kvinne forkledd som en carabinieri forsøker å drepe ham, men Langdon blir reddet av legen Sienna Brooks (Felicity Jones). 

De blir jaget av både verdens helseorganisasjon og agenter fra et privat sikkerhetsfirma, der målet er et virus som kan utslette halvparten av jordas befolkning. 

De må finne viruset og unngå spredning før det er for sent. 

En sentral skikkelse i filmen er milliardæren Zobrist (Ben Foster), som vil redde verden fra overbefolkning. 
Han har faktisk noen poenger i sin argumentasjon som er interessante, selv om reaksjonen virker både overdreven og usannsynlig. 

Det minst troverdige er likevel hvorfor han legger ut spor til hvor viruset skal slippes ut, og måten det er gjort på, som må ha krevd ekstremt mye planlegging. 
Her har forfatter Dan Brown og manusforfatter David Koepp konstruert en overdrevent komplisert jakt for å gi Robert Langdon en unnskyldning til å løpe etter spor i museer og kirker. 

Denne jakten er ikke helt uten spenningselementer, men om man tenker litt for mye på hvorfor Langdon løper, faller også historiens underholdningsverdi. 

Ikke spesielt originalt 

Hovedfiguren har altså hukommelsestap når filmen starter, som er et velbrukt fortellerteknisk hjelpemiddel i filmer og romaner, men ikke spesielt originalt. 

Det virker som et litt for enkelt redskap for å få historien i gang. 
Når man senere får vite forhistorien til hukommelsestapet, får historien et nesten komisk skjær over seg. 

Litt for mange figurer går overdrevent grundig til verks for å oppnå noe som åpenbart er mulig å gjøre med langt enklere midler. 

Langdon får altså selskap av en lege (Felicity Jones) i filmen, et tospann som fungerer fint. 
Hun fremstår som en ung beundrer av Langdon, og har tilsynelatende som eneste motiv å hjelpe sin helt. 

Heldigvis slipper vi å forholde oss til noen romantiske vibrasjoner mellom gamle Hanks og unge Jones. 
Senere introduseres vi nemlig for en WHO-sjef (danske Sidse Babett Knudsen fra Borgen), som Langdon tydeligvis har hatt et forhold til, men dette blir kun ett svakt kommategn i historien. 

Regissør Ron Howard virker ikke så interessert i mellommenneskelige relasjoner i Inferno, men bøtter på med løping mellom gamle bygninger og thrillerelementer med religiøse undertoner. 
Det er bare delvis vellykket 
",0
"Barneraneren
Interessant tema i problematisk form. 

Barneraneren er en norsk dokumentarfilm om en ung østkantgutts sosiale utfordringer. 
Det er en interessant fremstilling av hans møte med lovverk og myndigheter, og den motvillige holdningen han har til å forandre seg. 

Regissør Jon Haukeland har imidlertid laget en hybrid av dokumentar og fiksjon, der det er vanskelig å tyde hva som er ekte, hva som er rekonstruert og i hvilken grad det vi ser er iscenesatt og tilrettelagt for kamera. 

Rulleteksten avslører at noen av figurene sågar spilles av skuespillere. 
Det oppfattes som problematisk, all den tid filmen fremstår som dokumentarisk i formen, og ikke på noe tidspunkt informerer om ekthetsgraden av det vi ser. 

Men det kan ikke underslås at Barneraneren er en interessant portrett av en Oslo-gutt på godt og vondt. 

Om vennskap og tilhørighet 

Hovedpersonen er 15 år gamle Noah, som allerede har flere kriminelle handlinger på rullebladet. 

Etter at han blir dømt for medvirkning til ran, blir han oppfordret til å flytte fra mora på Haugenstua til faren i Bærum for å komme seg unna sitt gamle miljø, samtidig som han får jevnlig oppfølging. 

Problemet er at Noah egentlig ikke er interessert i å forandre noe som helst, og vil ikke kutte kontakten med sine venner, spesielt Hachim og Tim. 

Han forsøker halvhjertet, men bare fordi oppfølgingsgruppa ber ham om det. 
Når han sitter i møter med dem, er det åpenbart at han stort sett sier det de vil høre, og lyver om omstendigheter som setter ham i et dårlig lys. 

Noah fremstår likevel som en sympatisk ung gutt, som rives mellom etnisitet og klasseskiller. 

Kontrastene er store mellom hans vante hverdag på østkanten, omgitt av ungdommer med alle slags bakgrunner, til det nye livet blant overveiende etnisk norske venner på vestkanten. 

Barneraneren handler om vennskap og tilhørighet, og hvordan det er vanskelig å kutte bånd til et miljø som definerer deg som person. 
Dette får filmen skildret klart og troverdig. 

Både oppløftende og nedslående 

Miljøskildringen er også god i filmen. 
Haugenstua fremstår som en egen liten verden der den sterkestes rett er gjeldende blant de unge guttene som oppholder seg i området. 

Et stort spørsmål som melder seg mens man ser filmen, er hvor i all verden foreldrene er. 
Noahs skilte mor og far er ikke med foran kamera, og spørsmålet om voksen veiledning blir aldri tatt opp. 
Dette er påfallende, all den tid disse ungdommenes hjemmesituasjon kan være viktig for å forstå deres kriminelle tendenser. 

Filmen viser også det store apparatet som er i sving for å få uinteressert ungdom på rett kjøl. 
Noah kan ikke vente med å bli ferdig med denne oppfølginga, som han ser på som tvang. 

Dette er både oppløftende og nedslående på samme tid. 
Oppløftende, fordi vi får et innblikk i hvordan myndighetene forsøker å hjelpe vanskeligstilt ungdom, nedslående fordi vi ser hvor lite Noah bryr seg. 

Det er flere interessante elementer i Barneraneren. 
Dessverre er det vanskelig å stole helt og fullt på det som vises, nettopp fordi filmen blander dokumentasjon og rekonstruksjon på en måte som gjør det vanskelig å ta stilling til materialet. 

Kanskje burde Barneraneren vært fortalt som spillefilm i stedet, eventuelt lages som en mer konvensjonell dokumentarfilm. 
I det øyeblikket man ikke er sikker på om det man ser er ekte eller iscenesatt, har dokumentarfilmen et problem. 

Men det er verdt å sette pris på portrettet av Noah, som vekker håp om at det tross alt skal gå ham godt 
",0
"Masterminds
Idiotfilm med femtesortert fjas. 

En hendelse fra virkeligheten har blitt knadd og eltet til en dårlig film. 
Masterminds er nemlig dum som et brød. 

Veldig tidlig blir det åpenbart hvor lista er lagt med flere prompe- og puppevitser av laber kvalitet. 
Resten av humoren holder stort sett samme nivå, med noen få unntak. 

Selv ikke Zach Galifianakis sine evner som komiker holder til å gjøre dette til noe i nærheten av brukbar underholdning. 
Masterminds er en amerikansk idiotfilm som roter bort en potensielt interessant historie med femtesortert fjas. 

Overtales til å begå ran 

Utgangspunktet er det faktiske ranet av 17 millioner dollar fra pengetransportfirmaet Loomis Fargo i North Carolina i 1997. 

Filmen forteller hvordan en ansatt, David Ghantt (Zach Galifianakis), utfører ranet, etter å ha blitt overtalt av sin tidligere kollega Kelly Campbell (Kristen Wiig), som igjen er overtalt av Steve Chambers (Owen Wilson). 

Hverken ranet eller etterdønningene av det blir helt som noen av dem har planlagt. 

Navnene til mange av hovedpersonene er ekte, noe som virker litt merkelig, siden det er tatt såpass store friheter i handlingsforløpet at filmen har lite med virkeligheten å gjøre, selv om den virkelige David Ghantt har vært konsulent. 

Historien om pengeranet er god nok i seg selv, men ødelegges av filmskapernes intensjon om å gjennomsyre alt med enkel og banal humor, som flere tilfeller av ekte promp og bæsj. 

Ett beskrivende sitat fra filmen: 
""You farted right into my butt hole. 
It's like a fart transplant."" 

Det er også meningen at det skal oppstå noe emosjonelt mellom David og Kelly, men midt i alt tullet og tøyset lykkes det aldri filmen å skape noen romantiske vibrasjoner det er verdt å bry seg om. 

Masende og slitsom affære 

Zach Galifianakis er komikeren fra genuint morsomme filmer som The Hangover og Due Date, samt tv-serien Bored To Death. 
Han er ikke helt uten humoristiske drag i Masterminds, heller, men sliter med et dårlig manus og slapp regi. 

Filmen greier ikke å formidle humor som faktisk er morsom, og blir i stedet en masende og slitsom affære som ikke kan rettferdiggjøre et kinobesøk, med alt det innebærer av tidsbruk og pengeutlegg. 

Vent heller til filmen kan strømmes, for da kan du lett slå av og finne på noe annet. 
Det er ikke like enkelt når du først sitter der i kinosalen. 

Regissør Jared Hess debuterte med den morsomme og merkelige indiekomedien Napoleon Dynamite i 2004, men er ikke i nærheten å av å prestere underfundig humor på samme nivå med Masterminds. 

Det er faktisk som om han sikter lavt med vilje. 
Hvis det er tilfelle, kan man kanskje påstå at han lykkes, men Masterminds lykkes verken med å underholde eller trekke på smilebånd. 

Den gir deg humor med promp, men det er morsommere å prompe hjemme. 
",0
"Oasis:Supersonic 

Mye snadder for dem som digger Gallagher-brødrene. 

Oasis: 
Supersonic er historien om Oasis sine beste år, fortalt av bandet selv – og først og fremst av frontfigurene Noel og Liam Gallagher 

Det gir en helt unik tilgang til en fascinerende, underholdende og viktig del av britisk pophistorie, og byr på noen utsøkte poplåter! 

Og du verden, filmen er stappet med gullkorn! 
Både fra de replikksterke og herlig drøye Gallagher-brødrene, fra scenekanten og fra bandets myteoppbyggende oppførsel. 

Men selv om Noel og Liams utleverende historier er blant filmens sterkeste kort, så blir Supersonic tidvis drygt navlebeskuende nostalgisk og lastet med litt for like og litt for mange anekdoter om dop, krangling og hvordan musikken gang på gang bandt det hele sammen igjen. 

Det resulterer i en dokumentar som gir god innsikt i hvordan det opplevdes å spille i Oasis, men filmen mangler en del perspektiver for å få fram hvordan omgivelsene opplevde Oasis på 90-tallet. 

Arrogansen og de gode låtene 

Rammen for denne fortellingen om Oasis er årene fra ballen begynte å rulle i Manchester på starten av 90-tallet til de står på scenen i Knebworth som et av verdens mest populære band i 1996. 

Dette er den gylne epoken til ett av britpopens flaggskip. 
Et band som erobret hitlistene med en fandenivoldsk blanding av arroganse, skandaler og drivende flotte låter. 
Filmen gir også et innblikk i kjendiskulturen før internett, og hvordan en holdning til underholdning kan være minst like effektivt som kunsten hvis du ønsker å erobre verden. 

Den tidlige perioden til bandet er overraskende godt dokumentert og regissør Mat Whitecross syr sammen en meget grundig og ærlig beretning om hvordan det var å være i Oasis-stormen på 90-tallet. 

Det er ingen tvil om hvem hovedpersonene i filmen er. 
Gjennom dykk i Gallagher-brødrenes oppvekst og med et tydelig fokus på spenningen mellom de to frontfigurene, er Supersonic like mye en dokumentar om Liam og Noel som om bandet Oasis. 

På sitt beste er dette en helt nydelig filmopplevelse. 
Her er flere inspirerende gode øyeblikk fortalt i en flott miks av faktiske situasjoner som berikes av poengterte fortellerstemmer og humørfylte animasjoner. 

Her er det også mye snadder for de generelt musikkinteresserte. 
Høydepunktet for meg er en nydelig sekvens hvor opptak fra et tidlig øvingslokale blandes med bandmedlemmene som snakker om at de nesten ikke kunne tro at Noel hadde skrevet låten Live Forever – den var jo så utrolig bra. 

Oasis sin egen versjon 

Supersonic byr på rikelig med kontroverser, og spesielt brødrene Gallagher er troverdig åpne om både rivalisering og egne feil. 

Men dette er også en film som har brødrene som medprodusenter, og som har zoomet inn på de delene av historien om, og rundt, Oasis som de selv ønsker å fortelle. 

Her hoppes det lett forbi hele britpophysteriet, rivaliseringen med andre band, søksmålene, pengene og store deler av bandmedlemmenes privatliv. 

Det utelates veldig mye som kunne nyansert bildet av Oasis, og det forsterker smaken av at dette er en dokumentar fortalt i Oasis sitt eget verdensbilde. 

Alltid med en grunnleggende forutsetning av hvor enestående fantastisk ""verdens beste band"" (som de selv ubeskjedent omtaler seg som) var, og alltid unnskyldende for alt fra konserter som gikk til helvete, elendig oppførsel til bandmedlemmer som fikk sparken rett før en albuminnspilling. 

Filmen er fortalt med mer enn et snev av Gallagher-brødrenes gatesmarte arroganse. 
Her nevnes ikke Blur, her nevnes bare The Beatles. 
Og som dokumentarfilm gjør det Supersonic til en film som langt fra forteller hverken hele historien, eller hele sannheten. 

Men selv om filmen slutter med bandet på toppen av verden, og dropper det meste som ikke passer inn i rockemyten, så er dette en opplevelse for dem som digger bandet. 

For meg var det kjempeartig å gjenoppleve Oasis sine glansdager. 
Og Gallagher-brødrenes selvutleverende stil og glimt i øyet gjør dette til en særdeles underholdende mimrestund. 
",1
"The Autopsy of Jane Doe
Skremmer godt på den morsomme måten. 

Når regissør André Øvredal endelig følger opp suksessen med Trolljegeren, gjør han det med en deilig guffen skrekkthriller som underholder godt og skremmer effektivt på den morsomme måten. 

The Autopsy of Jane Doe foregår på et avgrenset område, men innenfor disse rammene forteller Øvredal en fantasifull og handlingsmettet historie. 
Han tar kanskje i bruk flere velkjente sjangergrep, men filmen føles på ingen måte som en kopi. 

Den er lekkert filmet, oppfinnsomt fortalt og kan by på godt skuespill av Brian Cox og Emile Hirsch. 
Denne obduksjonen kan absolutt anbefales! 

Tommy Tilden (Brian Cox) og sønnen Austin (Emile Hirsch), er privatpraktiserende patologer. 

En mørk og stormfull aften (selvsagt) får de inn liket av en ung kvinne, som de må finne dødsårsaken til innen neste morgen. 
De kaller henne Jane Doe, navnet som ofte gis til en uidentifisert person i USA. 

Hun har ingen merker av noe slag på kroppen, men etter hvert som de to patologene bokstavelig talt skjærer seg stadig dypere inn i liket, finner de flere bisarre spor som de ikke helt får til å stemme. 

Interessen fanges 

Tommy og Austin virker som et samkjørt team i et gammelt, veletablert miljø. 
Jeg aner ikke hvordan virkelige patologer utøver arbeidet sitt, men både Brian Cox og Emile Hirsch lurer i alle fall meg til å tro at de har bedrevet dette i mange år. 

Deres uanstrengte håndtering av lik kan virke morbid for publikum, men helt naturlig for dem. 

Bildene har også en litt frastøtende effekt i begynnelsen, men så snart de begynner å pirke i Jane Doe, blir interessen likevel fanget av detektivarbeidet de begynner på. 

Selvsagt er det nok av grufulle virkemidler i denne filmen. 
Øvredal sparer ikke på kruttet, med blodige, nærgående bilder av indre organer. 

Selve Jane Doe er en overbevisende rekvisitt, en blanding av en ekte skuespiller (Olwen Kelly), en dukke og digital magi. 
Det er noe urovekkende ved denne bleke, glatte kroppen, med sitt gråhvite, urørlige blikk som stirrer ubønnhørlig mot oss. 

Også stemningen rundt, med sviktende belysning, dunkle kjellerkorridorer og tordenskrall utenfor bidrar til å skape skrekkfryd. 
Her viser Øvredal at han tar i bruk velkjente triks for å skape den rette stemningen, noe som fungerer etter boka. 

Godt samspill 

Det som kanskje ikke fungerer 100%, er de indre konfliktene som antydes om det usagte mellom far og sønn angående morens død, samt Austins tanker om å slutte i familiebedriften. 

På ett tidspunkt stopper spenninga litt opp, fordi figurene begynner å diskutere noe av dette, i en situasjon der det virker mer sannsynlig at noe annet ville opptatt dem mer. 
Denne delen av historien virker litt malplassert, men er en mindre viktig detalj. 

Ellers er samspillet mellom Cox og Hirsch veldig godt, og de tilfører historien tyngde og troverdighet midt i alt det usannsynlige og fantasifulle som skjer. 

The Autopsy of Jane Doe har en utvikling mot noe som ikke skal avsløres her. 
Men marerittet blir stadig tettere. 
Skrekken tiltar i styrke. 

Mye er basert på velkjente sjangergrep, men de brukes godt og rutinert av André Øvredal, som har laget en tøff, liten sjangerfilm som er morsom å se på, som skremmer godt, og har et frekt og elegant avslutningsbilde som tvinger frem et glis. 
",1
"Blair Witch
Sterk følelse av å ha sett dette før. 

Blair Witch er en oppfølger til The Blair Witch Project, den lille indiefilmen som ble en kjempesuksess i 1999. 

Den satte fart i found footage-sjangeren, som senere har resultert i alt fra Cloverfield og Trolljegeren til Paranormal Activity-filmene. 

Når den nye Blair Witch nå kommer på kino, er det bare å konstatere at ringen er sluttet, at det ikke er noe nytt å hente, og at sjangeren kan avvikles. 

Filmen har noen skremmende øyeblikk, men historien er tynn og diffus. 

Ny ekspedisjon til samme skog 

Den første Blair Witch Project handlet om de tre filmstudentene Heather, Josh og Mike som forsvant mens lagde en dokumentar om en heks i en skog i Maryland. 

I den nye Blair Witch finner broren til Heather, James (James Allen McCune), en videosnutt som han tror viser søsteren. 

Han legger ut en ekspedisjon med en gruppe venner til det samme området for å finne flere spor etter henne. 
Det nye laget oppdager snart at skogen fremdeles skjuler mørke og skumle krefter. 

Denne filmen gir virkelig inntrykk av å være en nyinnspilling som bare har som mål å gjenta den særdeles lukrative suksessen fra 1999. 
De som først og fremst kommer til å se Blair Witch er kanskje barna av de som så originalen for 17 år siden. 

Derfor er spenningsmomentene de samme. 
Figurene oppdager trefigurer i skogen som de synes er skumle. 
De kommer bort fra hverandre og roper ut navn gang på gang på gang. 
De hører mystiske lyder i skogen som ikke hører hjemme der. 
Og så leker mystiske krefter med dem på ulike vis. 

Selvfølgelig har filmen ""jump scares"" med jevne mellomrom, som forutsetter at figurene hverken har syn eller hørsel som virker på avstander større enn to meter. 
Jeg får en sterk følelse av å ha sett dette før. 

Avslutningen hever filmen 

Det som Blair Witch lykkes best med, er å vise den nye teknologiens muligheter. 
Mens den originale gjengen kun hadde DV-kamera, har den nye gruppa både GoPro, speilrefleks, miniatyrkamera og en drone. 
Det er opptak fra alle disse enhetene som skal ha blitt funnet i skogen. 

Men found footage-grepet blir litt tøvete her om man virkelig skal flisespikke, som at bittesmå kameraenheter festet til ørene virkelig kan ta opp filmlyd i full surround, eller at opptakene tilsynelatende er satt sammen av verdens dårligste klipper i en kjapt sammenrasket form, med mange ufullstendige bilder som er stappfulle av tekniske feil. 

Det er selvsagt en tilsiktet effekt som skal gi inntrykk av at filmen består av opptak som er funnet i skogen. 
Men rart er det. 

Blair Witch har en avslutning som hever filmen et hakk, etter altfor mye retningsløs surring i skogen. 
Her blir det både klaustrofobisk og marerittaktig skrekk. 

Men historien i filmen er det vanskelig å få et tak på. 
Heksa er en vag konstruksjon som ikke blir forklart i særlig grad. 
Regissør Adam Wingard bruker for det meste enkel skremselstaktikk for å få publikum til å hoppe i kinosetet, ikke ved å fortelle en gysende god historie. 

Jeg er redd for at Blair Witch vil slite med å oppnå den samme statusen og pengeinntjeningen som originalen fikk. 
Det fortjener den heller ikke 
",0
"Supervention II
Fantastisk flott filmet skikjøring. 

Supervention II er oppfølgeren av den norske skidokumentaren som ble en pen kinosuksess i 2013. 

Regissørene Even Sigstad, Filip Christensen, Jan Petter Aarskog og Lasse Nyhaugen har perfeksjonert sin filming av lekende ski- og brettkjøring i både by og natur. 

Det blir en globetrotter-reise gjennom flere verdensdeler, med utøvere på jakt etter lek og moro på snø. 
Og akkurat leken blir fanget opp på en fortreffelig måte i Supervention II. 

Den forteller oss at disse menneskene ikke gjør dette for å være kule. 
De gjør det fordi det er gøy. 
Deres jakt etter nye opplevelser gir glede også i kinosalen. 

Har fremdeles evnen til å leke 

Flere av utøverne fra den første filmen er også med her. 
De mest kjente er Terje Håkonsen og Aksel Lund Svindal. 

Sistnevntes kamp for å komme tilbake etter at akillesen røk i 2014, går som en rød tråd gjennom hele filmen, der vi ser hvordan han drar på en spektakulær tur til Alaska i stedet for å være med på verdenscupavslutning. 

Terje Håkonsen er blant annet med på en tur til Japan, der vi ser hvordan noen-og-40-åringen fremdeles har evnen til å leke som en guttunge i snøen. 

Skikjøringen er allsidig og mangfoldig, fra susing nedover fjellsider til rail tricks (gelenderkjøring) i bymiljø. 
Kjørerne ser muligheter overalt og trår til med stort humør, engasjement og innsatsvilje. 

Heldigvis viser filmen også at de kjenner sine begrensninger, noe som er spesielt synlig i en sekvens fra Koboltgruvene i Modum. 

Men ofte vises det også vågestykker på lerretet der tryggheten kan betviles, i hvert fall for en som trives best i slakke slalåmbakker. 
Vi ser flere stygge fall i Supervention II, men det går som regel overraskende godt. 

Vakrest i Nord-Norge 

Rent teknisk, holder Supervention II svært høy kvalitet, med gnistrende bilder og et aktivt og omsluttende lydbilde som hever opplevelsen betraktelig. 

Det brukes også flere forskjellige opptaksmetoder, der min favoritt må være hjelmkamera som viser kjørernes synsvinkler nedover stupbratte fjellsider. 

Det er imidlertid ingen tvil om at de aller vakreste bildene er skutt med profesjonelt 4K-kamera, spesielt noen ekstremt vakre sekvenser fra Meløy og Lofoten. 

Det er flott i andre verdensdeler, også, men Nord-Norge stikker av med seieren. 

Supervention II feirer fri utfoldelse med ski eller brett på beina. 
Den får meg nesten til å forstå hvorfor noen er villige til å klatre til toppen av et 1700 meter høyt fjell og stå på ski ned igjen. 
Det handler om full frihet, jakten på adrenalin og store naturopplevelser. 

Det en eventuell Supervention III kan fokusere enda nærmere på, er utøvernes personligheter og historier. 
Skifilmene fra Field Productions blir stadig bedre på dette området, men det gjenstår enda litt jobb før kjørerne blir mer enn navn som flasher over spektakulære bilder. 

De er heller ikke de store kommunikatorene, der det mest brukte adjektivet til å beskrive en følelse eller opplevelse er på fire bokstaver og starter på ""f"". 
Skikjøringen i Supervention II, og den fantastisk flotte filmingen av den, er det imidlertid ingenting å si på 
",1
"Jack Reacher:Vend aldri tilbake 

Tom Cruise gir fremdeles jernet. 

Tom Cruise har to filmserier gående. 
Jack Reacher er den som ikke er Mission: 
Impossible. 

Det betyr mer grovkorna spenning med hardtslående nevekamper, basert på bøkene av forfatter Lee Child. 

Jack Reacher: 
Vend aldri tilbake er rutinert, men kanskje litt flatt regissert av Edward Zwick, med hardbarket action og en middels dose med spenning. 

Som enkel underholdning, fungerer filmen på det jevne, helst med popcorn. 

Må beskytte mulig datter 

Den tidligere majoren Jack Reacher (Tom Cruise) lever fremdeles under radaren. 
Han må stikke hodet frem igjen når major Turner (Cobie Smulders) blir arrestert, mistenkt for spionasje. 

Reacher forstår at noe ikke stemmer og hjelper Turner med å rømme fra fengsel. 
Noen er nemlig etter dem, kanskje fra egne rekker. 

Jakten på sannheten vanskeliggjøres når de i tillegg må beskytte den unge jenta Samantha (Danika Yarosh) som kanskje er Reachers datter. 

Filmen skildrer Reacher og Turners bekjentskap ekstremt kjapt. 
Regissør Zwick burde ha brukt mer tid på å etablere forholdet mellom figurene. 

Her har det åpenbart vært viktigere å få dem ut i action så fort som mulig, men det skader figurutviklingen og publikums emosjonelle bånd til dem. 

Både Cruise og Smulders takler de fysiske utfordringene ved å spille militære tøffinger, og overbeviser i de mange actionscenene, men de mangler en finstemt dynamikk i samspillet og godt skreven dialog. 

Figurene forblir todimensjonale, som trolig er tilsiktet, men det gjør dem også mindre interessante. 

Kulene spruter, slagene hagler 

Noe av det minst interessante i filmen er Reachers mulige farskap til Samantha. 
Det slår meg at det ikke er første gang jeg har sett noe sånt på film, men hennes introduksjon gir i det minste Reacher en ekstra utfordring. 

Det blir ingen tid til overs for helten å gruble over hvordan han kan fungere som far, eller hvilke følelser jenta eventuelt sliter med. 
De har det nemlig for travelt med å rømme fra skyteglade skurker. 

Den delen av filmen er heldigvis solid laget. 
Kulene spruter, slagene hagler og effekten er merkbar, rent bortsett fra at hverken Reacher eller Turner ser ut til å bli nevneverdig påvirket av harde slag mot kropp eller hode. 

Det er ting i denne historien som kan minne om NRK-serien Nobel, nemlig et bakenforliggende tema om kriminelle aktiviteter forbundet med militær tilstedeværelse i Afghanistan. 

Men der stopper sammenligningen, for Jack Reacher: 
Vend aldri tilbake fokuserer på færre figurer og større action. 
Den mangler nyanserte figurer å brenne for og et smartere manus å bryne intellektet på. 

Action har den i massevis, så om det er tingen for deg, er filmen absolutt severdig. 
Jack Reacher: 
Vend aldri tilbake er ikke blant Tom Cruises beste, men han viser igjen at han fremdeles er i stand til å gi jernet som actionstjerne 
",1
"Familien Jul i Nisseland
Julefilm uten julestemning. 

Den danske barnefilmen Familien Jul i Nisseland (oppfølgeren til Familien Jul fra 2014) er en rendyrket julefilm befolket av nisser, julemagi og en familie som elsker desemberhøytiden. 

Filmen er meget enkel i handling og budskap, og sikter seg inn på et rent barnepublikum, men den lykkes dårlig som julefilm. 

Her er det slurvet med spesialeffektene, dubbingen til norsk er uvøren, dialogen er unødvendig enkel og historien er hverken original eller spennende. 

Men det største savnet i en mørk kinosal er at filmen, til tross for snø, tømmerhytter, nissefamilier og magiske gryter, aldri klarer å skape ordentlig julestemning. 

Må redde nissen 

Familien Jul er ikke som andre familier. 
De kjenner en vaskeekte nisse. 

Nissen Pixy (Herman Knop) er bestevenn med yngstemann Hugo Jul (Pelle Falk Krusbæk). 
Kameratene har ikke sett hverandre siden forrige jul, men i starten av desember, dukker den lille nissen opp for å hente den magiske julekulen sin, som han glemte hos Hugo i fjor. 

Dessverre går kulen i stykker, og for å redde en raskt aldrende Pixy fra å dø, så må Hugo, og søsknene Alfred (Alfred Bjerre Larsen) og Vega (Liv Leman Brandorf), reise til nisseland for å finne en magisk gryte som kan reparere kulen. 

Historien følger tradisjonell eventyroppskrift med tydelige beskjeder om hva som absolutt ikke må gjøres, og praktiske løsninger på hvordan alt like vel kan gå bra. 

Fargene rød og svart forteller oss hvem som er snill og slem i denne filmen, og budskapet er like tydelig. 
Med utvetydig pekefinger får Hugo beskjed om at han og Pixy må være ""venner av hele sitt hjerte"", og ikke være sure på hverandre, for at dette skal gå bra. 

Alt er veldig enkelt, veldig statisk og ganske kjedelig. 

Kun for barna 

De beste barnefilmene fungerer både for liten og stor, men her er det lite å hente for foreldre og storesøsken. 

Humoren er på et ganske sjarmløst fis-, geip- og snøballkastenivå. 
Og med unntak av storebrors jålete trang til å kamme håret samt noen søte heliumstemmehilsener, er det knapt noe å gapskratte av for de minste også. 

Filmen skjemmes av spesialeffekter som ikke er gjort ordentlig. 
Spesielt gjelder dette flyvende sleder og et animert fabeldyr som ikke blir integrert godt nok med naturen i bakgrunnsbildene. 
Det river meg ut av den visuelle fortellingen, og jeg er overrasket over at dette ikke er gjort bedre på en kinofilm i 2016. 

Skuespillet er preget av å være kunstig tydelig for unge seere. 
Det er ikke uvanlig, men det krever litt mer finesse for å fungere i en helaftens spillefilm. 

Og det problemet forsterkes i den norske dubbingen, hvor timingen sitter dårlig og lydnivået i alle replikker er på høy innestemme hele tiden – noe som gjør at all romfølelse og dynamikk forsvinner på lydsiden. 

Vi tilbringer mye av tiden i selskap med barneskuespillere i denne filmen, og det er flere gode prestasjoner både fra nissehjelpere og fra de unge skurkene. 
Men de gode øyeblikkene er få, og de avbrytes raskt. 

Regissør og manusforfatter Carsten Rudolf har ikke tatt seg flid og tid nok med hverken handling, rollegalleri, skuespill eller det visuelle til å få denne filmen til å svinge. 

Dette er en mekanisk utført barnefilm som dessverre blir ekstra hul når det er den magiske julestemningen filmen så halvhjertet og lettvint forsøker å fylle kinosalen med. 

Denne anmeldelsen er basert på filmen dubbet til norsk. 
",0
"Florence Foster Jenkins
Meryl Streep synger grufullt! 

Historien i Florence Foster Jenkins er for god til å være sann, rent bortsett fra at den faktisk ER sann. 

Regissør Stephen Frears (Farlige forbindelser, High Fidelity, The Queen) har laget en festlig film om en helt spesiell og tonedøv sanger, med Meryl Streep og Hugh Grant i sympatiske roller. 

Det er mye morsomt å hente i denne historien, men også gripende elementer som formidles med godt skuespill og en regi som er alt annet enn tonedøv. 

Like morsom som sørgelig 

Historien foregår i New York i 1944. 
Florence Foster Jenkins (Meryl Streep) er en sangglad sosietetskvinne som ofte inviterer sine venner til små konserter i sin store leilighet. 

Partneren St Clair Bayfield (Hugh Grant) hyrer den unge pianisten Cosmé McMoon (Simon Helberg) til å akkompagnere henne, og han får seg en stor overraskelse under den første øvelsen. 

Florence har nemlig en helt gyselig sangstemme, men det virker som hverken hun eller hennes private publikum er klar over det. 
Forklaringen bak er like morsom som den er sørgelig. 

Filmens historie vekker flere interessante spørsmål. 
For det første, begynner man å lure på det uavklarte forholdet mellom Florence og St Clair, som ikke bor sammen. 

Er St Clair bare ute etter Florences formue, eller ligger det ekte kjærlighet bak? 
Og hva blir det til med hennes drøm om å synge for et fullsatt Carnegie Hall? 

Dette er elementer som manusforfatter Nicholas Martin bruker til fulle i en svært underholdende historie som har mer ved seg enn man kan få inntrykk av etter det morsomme anslaget. 

Formidler tragedien bak 

Cosmé McMoon er publikums øyne i historien, som har et konstant himmelfallende uttrykk over det som møter ham. 
Simon Helberg spiller godt og morsomt den strebende pianisten som hverken forstår eller blir forklart det merkelige opplegget. 

Hugh Grant er fremdeles fordømt kjekk, og utstråler en litt sleip holdning som St Clair som gjør at vi lenge ikke er helt sikre på hans motiver. 

Meryl Streep er, som vanlig, vidunderlig i tittelrollen. 
Florence Foster Jenkins er ikke bare totalt tonedøv, men virker også litt åndsfraværende. 
Det skal vise seg at figuren har en tragisk forhistorie, som Streep formidler like strålende som det er enkelt. 

Florence Foster Jenkins har flere scener som vekker den store latteren. 
Streeps sangstemme i denne filmen er i sannhet en opplevelse. 
Opptak av den virkelige Jenkins bekrefter at Streep slett ikke overspiller eller overdriver. 

Det er med på å gjøre Florence Foster Jenkins til en oppløftende historie om kjærlighet, viljestyrke og altoppslukende sangglede. 
Stephen Frears regisserer smakfullt, med like mye takt og tone som tittelfiguren mangler det sistnevnte. 

En fransk versjon av samme historie, Marguerite, hadde for øvrig premiere i oktober, men Florence Foster Jenkins handler altså om originalen! 
Og hvem melder seg frivillig til å lage filmen om Olga Marie Mikalsen? 
",1
"Train to Busan
Melodramatisk zombiefilm fra Sør-Korea. 

Train to Busan går, som du sikkert forstår, på skinner. 
Tog er en effektiv arena for spennende historier, med både fart og fremdrift på et avgrenset område som det ikke er så lett å komme seg vekk fra. 

Det taler kanskje ikke til filmens fordel at vi allerede har sett en sør-koreansk togfilm, nemlig den overlegne Snowpiercer (2013). 
Men Train to Busan har én ting Snowpiercer ikke hadde, nemlig zombier. 
Og den har svært mange av dem! 

Filmen skjemmes litt av regissør Yeon Sang-hos hang til det sterkt melodramatiske, men som sjangerøvelse, fungerer dette godt nok. 

Virus gjør mennesker til zombier 

Et virus bryter ut i Sør-Korea og setter smittede mennesker i en zombielignende tilstand. 

Seok Woo (Yoo Gong) og datteren Soo-an (Soo-an Kim) er om bord på et tog fra Seoul til Busan når det går opp for dem og medpassasjerene hva som er i ferd med å skje i landet. 

Det kommer rapporter om at Busan skal være virusfritt, men det skal vise seg at det ikke blir så enkelt å komme seg dit, og snart befinner det seg også zombier om bord på toget som det blir utfordrende for Seok Woo, Soo-An og de andre passasjerene å manøvrere seg rundt. 

Train to Busan åpner på en måte som er kjent fra andre katastrofefilmer, der vanlige mennesker bedriver sine gjøremål mens små tegn i bakgrunnen viser hva som er på vei. 

Det er kanskje ikke nyskapende, men fremdeles en effektiv måte å starte en slik historie på. 
Når toget setter seg i bevegelse, er det ingen av passasjerene som forstår omfanget av virusutbruddet. 

Men det har en eksplosiv vekst, og når de plutselig er fanget om bord på toget med en smittet person, blir det full fart i historien og en stadig økende spenningskurve. 

Spennende underholdning 

Zombiesjangeren er kjent for grufulle effekter, og Train to Busan har også tilløp til det, men lar være å bruke for groteske bilder. 

Viruset overføres riktignok ved bitt, men regissør Yeon Sang-Ho har det for travelt med å sikre historien fremdrift til å kaste bort unødig tid på nærgående bilder av zombiebitingens konsekvenser, med enkelte unntak. 

Det gir historien en prisverdig hastighet, som gjør dette til spennende underholdning uten særlig mange dødpunkter. 

Train to Busan har en tone som kanskje går rett hjem hos et sør-koreansk publikum, den har da også slått kinorekorder i hjemlandet, men tonen bommer kanskje litt her i vesten. 

Historien utvikler seg nemlig til å bli et skikkelig tåredryppende melodrama. 
Det er ikke måte på hvor trist og sørgelig alt skal bli, noe som virker uvant og unaturlig i en sjanger som skriker etter forløsende humor og ironi. 

Men Train to Busan har også flere figurer som gis nok bakgrunn og historie til at vi bryr oss om dem, slik at det som skjer med dem faktisk teller. 
Det kan man ikke si om persongalleriet i mange andre zombiefilmer 
",1
"Deepwater Horizon
Eksplosiv katastrofefilm fra virkeligheten. 

Filmen om ulykken på boreplattformen Deepwater Horizon i 2010, der 11 mennesker mistet livet, har blitt en eksplosiv katastrofefilm. 

Filmen diskuterer ikke vår oljeavhengighet eller de miljømessige konsekvensene av hendelsen. 
Dette er en enkel historie med fokus på et knippe enkeltskjebner under alvorlige omstendigheter. 

Regissør Peter Berg (Battleship, Lone Survivor) har greid å skape et ragnarok av en oljeutblåsing, som virkelig viser dramatikken og brutaliteten når naturkreftene slår tilbake. 
Det er det som imponerer mest i Deepwater Horizon. 

Et inferno av olje, gass og flammer 

Flere arbeidere kommer tilbake til boreplattformen Deepwater Horizon utenfor kysten av Louisiana etter et opphold på land. 

Blant dem er elektrikeren Mike Williams (Mark Wahlberg), installasjonssjefen Jimmy Harrell (Kurt Russell) og styringsoperatøren Andrea Fleytas (Gina Rodriguez). 

De blir bekymret når det ser ut til at oljeselskapet BP ikke har gjennomført en viktig test av betongen i borehullet. 
Etter en trykktest, blir det snart klart at bekymringen er velbegrunnet. 

Det er ingen hemmelighet at plattformen eksploderer i et inferno av olje, gass og flammer. 
Skildringen av forløpet er likevel spennende, der det trekkes opp klare konfliktlinjer der sikkerhet settes opp mot produktivitet og profitt. 

Forvirringen og redselen i kaoset som følger formidles også godt og effektivt. 
De visuelle effektene er skremmende troverdige. 
Det samme gjelder det ekstremt aktive lydsporet, som får det til å ringe i ørene. 

Deepwater Horizon er litt av et skue som katastrofefilm. 
Man får absolutt følelsen av at den lille verdenen som handlingen foregår i faktisk er i ferd med å gå under. 

Skille mellom god og ond 

Hovedpersonen er Mike Williams, en virkelig person som her fremstilles som nær-superhelt av Mark Wahlberg. 
Og det er dette som skjer når Hollywood lager film om deg: 
Du våkner opp med Kate Hudson ved din side, og hun vil umiddelbart ha sex med deg. 

Stakkars Hudson har for øvrig en utakknemlig rolle som vi har sett mange av på film, nemlig den bekymrede kona som ikke kan gjøre annet enn å gå rundt i stua med telefonen i hånda. 

Hudsons stefar, Kurt Russell, er fjellstø som den garvede veteranen Jimmy ""Mr. Jimmy"" Harrell, som snakker sine arbeidsgivere midt imot. 
Skillet mellom ""god"" og ""ond"" er veldig klart her. 
De gode er gutta på gølvet. 

De onde er representantene fra oljeselskapet BP, her først og fremst representert ved Don Vidrine, som spilles sleip, grisk og usympatisk av John Malkovich. 
Virkeligheten er nok mer nyansert, men skarpe kontraster mellom sort og hvitt fungerer bedre på film enn gråsoner. 

Deepwater Horizon er opptatt av å gjøre ære på de som satte livet til i ulykken. 
Det merkes at regissør Peter Berg jobber aktivt for å motvirke inntrykket av at Hollywood utnytter en menneskelig tragedie for underholdningens skyld. 

Figurene i filmen er altså basert på virkelige mennesker, og kanskje er det derfor Berg er forsiktig med å fargelegge personlighetene deres for mye. 
De fleste får ikke mye tid til å snakke om stort annet enn jobb. 

Det forferdelige og skremmende som skjer på jobben akkurat denne dagen, formidles imidlertid såpass godt at Deepwater Horizon gjør seg fortjent til to timers oppmerksomhet. 

Filmen lar være å fortelle om oppvasken etter ulykken, eller gå nærmere inn på årsakene til den, men den setter deg på plattformen når tragedien inntreffer, og den opplevelsen gjør inntrykk. 
",1
"Den allvarsamma leken
Et solid drama om ulykkelig kjærlighet. 

Hjalmar Söderbergs roman 
Den allvarsamma leken fra 1912 ble glimrende filmatisert av Anja Breien i 1977. 
Nå gjør Pernilla August en nesten like god versjon. 

Hun er riktignok en av Sveriges mest meritterte skuespillere, men det er likevel imponerende at dette bare er hennes andre spillefilm som regissør. 
Hennes fortellerteknikk og formidlingsevne tilhører nemlig den av en dreven veteran. 

Lone Scherfigs fortettede manus griper essensen i Söderbergs roman, samtidig som persongalleriet utdypes. 
Man kan gjerne beskylde 
Den allvarsamma leken for å være gammelmodig i form og innhold, men det er likefullt et tindrende drama om et forhold som utvikler seg til å bli alt annet enn en lek. 

Et forhold kan få alvorlige konsekvenser 

Den allvarsamma leken handler om hvordan den journalisten Arvid Stjärnblom (Sverrir Gudnason) forelsker seg i Lydia Stiller (Karin Franz Körlof) i Stockholm i 1903. 
Forholdet fører ikke noe sted fordi Arvid sier at han ikke har råd til å gifte seg. 

Senere sikrer begge sin økonomiske trygghet med hver sin velstående ektemake. 
Arvid gifter seg med Dagmar (Liv Mjönes) og Lydia blir viet nordmannen Roslin (Sven Nordin). 

Årene går, men et tilfeldig møte viser at Arvid og Lydia slett ikke har glemt hverandre, og de innleder et forhold som kan få alvorlige konsekvenser for dem begge. 

Det kan være vanskelig å få den store sympatien for filmens hovedpersoner, i og med at de tilsynelatende ikke ser hvilke følger deres handlinger kan få for deres nærmeste. 
Så blendet er de altså av kjærligheten. 

Karin Franz Körlofs Lydia er forankret i en dypt behov for å knytte seg til noen. 
Hun er alene i verden og må klare seg selv. 
Sverrir Gudnasons Arvid er både forknytt og tilbaketrukket, som gjør det litt vanskelig å forstå hvorfor Lydia tiltrekkes av ham. 

Forholdet slår aldri gnister, men det ligger gnisninger der og tærer på dem begge. 
Mye kunne nok ha løst seg en god og åpen samtale, men figurene er bundet av sin tids sosiale normer. 

Avslører figurenes undertrykte følelser 

Den allvarsamma leken er nydelig filmet i 4x3-format, hvilket betyr at bildet bare er litt bredere enn det er høyt. 
Dette går på bekostning av historiens følelse av tid og sted, men gir en ekstra nærhet til figurene. 
Det er ikke rom for mye annet. 

Filmen har nesten ingen oversiktsbilder, bare ansikt og halvfigurer. 
Et observant og tilstedeværende kamera fanger inn små bevegelser, berøringer og blikk som avslører figurenes undertrykte følelser. 

Dessverre er det ikke mange kinoer som har mulighet til å maskere 4x3-bilder lenger. 
Det er synd, fordi den danske fotografen Erik Mollberg Hansens estetisk vakre bilder dermed ikke får den innrammingen de fortjener. 
(Pussig nok vises noen kapittelinndelingsbilder i et bredere kinoformat). 

Det overrasker litt at Lone Scherfigs manus og Pernilla Augusts regi ikke avviker mer fra det konvensjonelle og tilknappede. 
De har riktignok fremhevet kvinnerollene i romanen, og utdypet Lydias forhold til sin datter, men Den allvarsamme leken virker å være tro mot oppfatningen av hvordan et tidlig 1900-talls-drama skal være. 

Her benyttes ikke muligheten til å trekke figurene ut av det konforme og gi dem nytt liv. 
Kanskje sitter det langt inne å endre kraftig på form og innhold i Den allvarsamma leken, som er en romanklassiker i Sverige. 

Pernilla August har uansett laget et solid drama med tilstrekkelige mengder indre spenninger og ytre dramatikk til at historien likevel griper. 
Men den beste filmversjonen av Hjalmar Söderbergs roman, er det fremdeles Anja Breien som har prestert 
",1
"Bone Tomahawk
Et brutalt oppgjør mellom cowboy og kannibaler. 

Den er ikke for de sarte sjeler Bone Tomahawk. 

Dette er en estetisk forseggjort og seigt fortalt jaktwestern, med innslag av splatter, som utvider den klassiske ""cowboy mot indianer""-myten til å gjelde en særdeles brutal og innavlet stamme kannibaler i den ville vesten. 

Bone Tomahawk vil gi stor glede til de som er svak for leirbål, seksløpere og kreativ lemlesting, men det er en film som vil teste både tålmodigheten og filmvoldstoleransen til de som ikke setter pris på lange turer i ødemarken med barsk dialog og hevn i kikkerten. 

Klassisk westernjakt 

Den idylliske småbyen Bright Hope får besøk av en fremmed (David Arquette) som viser seg å bringe med seg et særdeles ubudent reisefølge. 

En stamme ulende og nådeløse kannibaler er nemlig ute etter å fange mannen for å ha vanæret deres hellige gravsted. 
Men da stammen kidnapper både sheriffassistenten og byens kvinnelige legeassistent i sin hevnaksjon, saler fire av Bright Hopes modigste opp for å redde sine egne fra en grusom skjebne. 

Filmens første akt har et drag av teaterets kammerspill over seg. 
Scenene foregår i enkle og oversiktlige kulisser hvor dialogen er litt tilgjort stiv, og skuespillerne trer til siden når de ikke har replikker. 

Det er et uvant grep, men det gjør Bright Hope til en tilsynelatende trygg og lun innendørsby som står i grell kontrast til grusomhetene som herjer i den omkringliggende villmarken. 

Når vi beveger oss ut i åpent terreng følger filmen klassiske westernmotiv med riding og leirprat. 
Og dette behersker den bra. 
Her er dialogen vittig og kjeklene, visdommen særdeles kynisk og den visuelle stilen naturnær og stemningsfull. 

Herlig og velspilt rollegalleri 

Bone Tomahawks kjernegalleri er et herlig sammensatt firkløver av replikksterke menn med finsiktede smårarheter. 

Kurt Russell og Patrick Wilson treffer blink som henholdsvis sheriff og cowboy med hvert sitt personlige hevnmotiv som tyter ut på ulikt vis. 

Dette er roller de to skuespillerne har gjort før, og som de storspiller i. 
Og når de suppleres av en meget pratsom Richard Jenkins og en presis og ordknapp Matthew Fox, så føles den drøye timen på hesterygg som en litt for kort karuselltur av westernmoro. 

Volden i filmen skildres brutalt og kroppslig, og er så drøy at den blir værende både i sitt ubehag og i sin iderikdom. 
Regissør S. Craig Zahler dynker ikke filmen i splattersjangerens groteskhet, men når det lemlestes, så gjør det inntrykk! 

Selv om dette er en underholdningsrettet film som leker med metagrep og lar Hollywoods ""hillbilly""-stereotypi om innavl og livstil overføres til en isolert indianerstamme, har den også en sober klangbunn. 

Filmen treffer med et vondt og ektefølt bilde på hvor brutal verden kunne være for nybyggerne, og hvordan et lite samfunn kan tvinges til å sette alt på spill når deres skjøre sivilisasjon trues. 

Bone Tomahawk har fått 18-årsgrense, og dette er slett ikke en film for alle. 
Men hvis du er disponert, så svinger det godt av disse to timene med cowboyer mot kannibaler. 

Dette er regissør og manusforfatter S. Craig Zahlers første spillefilm, og han har definitivt fanget min oppmerksomhet. 
",1
"Doctor Strange
Ny Marvel-helt med overbevisende kvaliteter. 

Marvels stall av appellerende superhelter er tilsynelatende endeløs. 
Nå er det Steve Ditkos figur Doctor Strange, skapt i 1963, som tar steget fra tegneserieruta til filmlerretet med overbevisende kvaliteter. 

Visst følger den blockbuster-oppskrifta for moderne superhelthistorier. 
Og selvsagt frir den til publikum med den samme humoristiske snerten som andre Marvel-suksesser, som Iron Man, Thor og resten av The Avengers, helteuniverset som også Doctor Strange er en del av. 

Men i tillegg har den et uforskammet sterkt ensemble, ledet av en opplagt Benedict Cumberbatch i en fornøyelig tittelrolle. 

Doctor Strange er en vellykket introduksjon av en spennende figur, i en film som underholder overraskende godt, selv om historiens reisverk står på kjent grunn. 

Multidimensjonal krig 

Doktor Stephen Strange (Benedict Cumberbatch) er stjernekirurgen i New York som får karrieren ødelagt etter en ulykke. 
Vennskapet (og kanskje romansen) med kollegaen Christine Palmer (Rachel McAdams) blir også satt på prøve. 

Han er villig til å gjøre hva som helst for å bli frisk, og hører rykter som fører ham til et senter for noe vi kan kalle spirituell krigføring i Nepal. 

Der oppdager Doctor Strange at verden ikke er slik vi tror, og blir innblandet i en krig mellom multidimensjonale krefter og de som beskytter jorden mot slikt. 

Om denne lille beskrivelsen virker vag, kan jeg berolige med at regissør Scott Derrickson (Sinister, Deliver Us From Evil) forklarer det høytsvevende plottet på en enkel og effektiv måte, som gir både Stephen Strange og publikum nok informasjon til å forstå hva som står på spill. 

Selv Strange må riste lattermildt på hodet over det han får høre, i en av filmens mange scener med avvæpnende humor, men blir nødt til å ta det på ramme alvor når verden angripes. 

Låner åpenlyst fra Inception 

Handlingen i Doctor Strange har en rask fremdrift, men regissør Scott Derrickson bombarderer ikke sansene våre med virkemidler i like stor grad som en del andre superheltfilmer har en tendens til å gjøre. 
Det er ingen manko på effekter her, men de overskygger ikke figurenes plass i historien. 

Derrickson låner åpenlyst flere visuelle triks fra Christopher Nolans Inception (og, for den del, historieelementer fra samme regissørs Batman Begins, samt musikktaktikken fra Marvels egen Guardians of the Galaxy), men gjør det i det minste godt og grundig. 

Kreftene som brukes i filmen kan nemlig snu på både tid og rom, noe som blant annet resulterer i spektakulære forfølgelsesscener i bymiljø som stadig skifter form og retning. 
Det tekniske nivået er himmelhøyt, og gjør filmen lekker og tiltrekkende for en som elsker effekter. 

Historien er selvsagt fantasifull, mildt sagt. 
Noen vil til og med kalle dette vås. 
Spesielt Doctor Stranges møte med den multidimensjonale erobreren Dormammu er nær ved å bli parodisk. 
Heldigvis tilføres historien kjærkommen tyngde gjennom et knippe uhyre sterke skuespillere. 

Benedict Cumberbatch sin hovedrolle opplever den største utviklingen, fra egosentrisk karrierejeger i begynnelsen til selvoppofrende redningsmann mot slutten. 
Tilda Swinton spiller den allvitende gamle som lærer opp Doctor Strange, men har hemmelige sider. 

Chiwetel Ejiofor spiller Mordo, Doctor Stranges nærmeste medhjelper, som ser seg blind på sitt moralske kompass, mens Mads Mikkelsen er Kaecilius, den frafalne som med troverdige argumenter går til den mørke siden for å redde verden. 

Skuespillere fra øverste hylle og filmteknikk i toppklasse gjør at Doctor Strange blir mer enn fantasifullt vås. 
Dette blir riktig så morsomt, faktisk. 
",1
"Arrival
Smart, tankevekkende og voksen science fiction. 

Det finnes mange filmer om hvordan menneskeheten forsøker å kommunisere med besøk fra verdensrommet. 
Likevel greier Arrival å fortelle en slik historie med en frisk, spennende og original vinkling. 

Regissør Denis Villeneuve (Polytechnique, Nawals hemmelighet – Incendies, Prisoners, Enemy, Sicario) har laget et betagende drama som er selve motsatsen til effektsirkus a la Independence Day. 

Arrival er smart, tankevekkende og voksen science fiction med en troverdig tilnærming til hvordan vi ville ha reagert dersom utenomjordisk intelligens tok kontakt. 

Forsøker å kommunisere 

12 store objekter lander på forskjellige punkter rundt jorda, og skaper naturlig nok stor uro blant verdens befolkning og myndigheter. 

Språkprofessoren Louise Banks (Amy Adams) blir rekruttert av Oberst Weber (Forest Whitaker) til å lede et team på den militære basen som er blitt opprettet nær objektet som svever få meter over bakken på prærien i Montana. 

Der skal hun sammen med blant andre matematikeren Ian Donnelly (Jeremy Renner) forsøke å kommunisere med den fremmede farkosten for å finne ut hvorfor de er her og hva de egentlig vil med oss. 

Arrival er formet som et stillfarent drama med en jevn spenningskurve som inviterer til nysgjerrighet og refleksjon. 
Regissør Villeneuve holder igjen informasjon og lar det dryppe over oss, slik at man ikke får den store oversikten for tidlig. 

Hovedpersonen gis en bakgrunn som gjør at man forstår hennes innstilling til oppgaven, hva hun har å frykte og hva som står på spill. 
Utviklingen holder på nysgjerrigheten og følelsen av å stå foran noe helt nytt og fremmed. 

Filmen er intelligent fortalt av Villeneuve etter et manus av Eric Heisserer, basert på Ted Chiangs novelle Story of Your Life fra 1998. 

Ser ut som stor lakrisbåt 

Også visuelt er Arrival godt gjennomført og gjennomtenkt. 
Fargepalletten er dempet i fotograf Bradford Youngs nydelige bilder. 
De visuelle effektene er avmålte, men virkningsfulle. 

Farkosten ser ut som en stor lakrisbåt, noe som ble avslørt i traileren, og har så absolutt noe utenomjordisk over seg i et fantastisk introduksjonsbilde. 

Man kan kanskje sette spørsmålstegn ved utformingen av dets mannskap, uten at det skal avsløres her, og uten at jeg har et bedre forslag. 

Musikken må også berømmes, for her har islandske Jóhann Jóhannsson nok en gang komponert toner som varierer fra det nære og intime til det storslagne og fryktinngytende. 

Scener fra farkosten tonelegges med store, forstyrrende og utenomjordiske lyder. 

Dette er Jóhannssons fjerde samarbeid med regissør Villeneuve, inkludert kommende Blade Runner 2049, og gir filmen den atmosfæren den trenger. 

I tillegg brukes Max Richters 
On the Nature of Daylight som kontrasterende lydspor både som innledning og avslutning. 

Sorg og kjærlighet påvirker valg 

Arrival diskuterer menneskehetens ulike tilnærminger til det ukjente. 
Den viser hvordan noen drives av nysgjerrighet og trang etter innsikt, mens andre gjør sine valg basert på frykt og aggresjon. 

Filmen viser også effektivt vår mistenksomhet til hverandre, og hvordan det skader oss. 

På en mindre skala viser den hvordan sorg og kjærlighet påvirker våre valg, tanker og handlingsmønstre, fortalt gjennom Amy Adams sitt nydelige skuespill, som går innover i stedet for utover. 

Det er også ting i historien jeg med vilje ikke nevner, slik at du skal få oppleve det selv. 
Noen av elementene krysser riktignok grensen til det absurde og bryter med logikken i filmens etablerte univers. 

Men dette endrer ikke det faktum at Arrival er imponerende science fiction, og det er betryggende, ett år før Denis Villeneuve kommer med oppfølgeren til en av sjangerens aller beste, nemlig Blade Runner. 
",1
"Snekker Andersen og Julenissen
Prøysen trenger en oppdatering. 

Snekker Andersen og Julenissen er en kjent og kjær historie fra Alf Prøysen som selskapet bak Bølgen, Fantefilm, ikke våger å gjøre for store sprell med. 

Derfor blir dette en traust og gammelmodig film, sånn omtrent slik den ville blitt laget i 1960, bare med bedre teknikk. 
Terje Rangnes regisserer trygt og forsiktig en enkel og nærmest banal historie, uten noen annen moral eller budskap enn at jul er gøy. 

Snekker Andersen og Julenissen hadde nok tjent på en oppdatering i form og innhold. 
Det er usikkert hvor godt denne julenostalgien treffer barn anno 2016, men man kommer i hvert fall ikke i mindre julestemning av filmen. 

Rollebytte i skogen 

Du kjenner kanskje hovedtrekkene i Prøysens lille historie fra før, men manusforfatter Jon Kåre Raake har lagt til nok til at spilletiden passerer timen. 

Det handler altså om en snekker som heter Andersen (Trond Espen Seim), og som er veldig glad i jula. 
Det er ikke kona (Ingeborg Raustøl), som med gru husker ektemannens mislykkede julenisseopptreden året før, som ikke vi ikke får se, men som burde vært filmet for å etablere forståelsen for konas store motforestillinger. 

Andersen tar likevel på seg nissekostymet, men det skjer noe uforutsett som gjør at han plutselig befinner seg i skogen, der han møter den ekte Julenissen (Anders Baasmo Christiansen), som tilbyr Andersen å bytte roller for kvelden. 

Trond Espen Seim spiller snilt og mildt i hovedrollen og ser ut som han forsøker å kanalisere Per Asplin. 
Fru Andersen er bare sur og tverr og full av kjeft, i det som må ha vært en litt utakknemlig rolle for Ingeborg Raustøl. 

Begge er dyktige skuespillere, men har lite å spille på med enkle Prøysen-figurer uten særlig dybde eller spesielle karakteristikker. 

Anders Baasmo Christiansen blir heller ikke satt på store prøver i sin rolle, men har så absolutt uttrykket og utseendet som man forventer av en klassisk, norsk julenisse. 
Barna i filmen er søte, men blir dessverre litt anonyme. 

Vekker nostalgiske følelser 

Snekker Andersen og Julenissen er pent og pyntelig laget, med kostymer, kulisser og en generell tidskoloritt som tyder sterkt på at handlingen finner sted rundt 1960. 

Skal man henge seg opp i detaljer, og det skal jeg nå, så forvirrer det derfor litt at de har egen boks for chili i krydderhylla, som var en sjelden vare på den norske bygda på den tida, at filmen har et produktplassert smør som ikke ble lansert før i 1985, samt at barna ser Tre nøtter til Askepott, som ikke ble produsert før 1973 og vist første gang på NRK to år senere. 

Men dette er altså detaljer som ikke spiller den største rollen, all den tid dette er et eventyr som ikke akkurat påberoper seg full troverdighet på alle fronter. 

Det meste av filmen er innspilt i Romania, men landskap og omgivelser ser ut som glansbilder hentet fra en norsk eventyrbok. 
Philip Øgaards bilder er vakre og vinterlige, selv om bruken av falsk snø er merkbar. 

Magnus Beites filmmusikk vekker nostalgiske følelser, kanskje fordi en gjennomgående melodi med Sigmund Grovens munnspill ligner veldig på Grovens egen 1975-hit 
Så spiller vi harmonica. 

Det gjøres ingen store feil i filmen, bortsett fra noen få kontinuitetsglipper (som spor i snø på tak, og ei jente som blar i en nissebok), men Snekker Andersen og Julenissen fremstår som kalkulert og forsiktig, der den med fordel burde ha formidlet Prøysen med et mer moderne uttrykk. 

(En setning om musikken er endret, da undertegnede feilaktig skrev at musikken lignet Reodors ballade fra Flåklypa Grand Prix. 
",0
"Hell or High Water
Setter våre moralske syn på prøve. 

Uttrykket Hell or High Water betyr å gjennomføre noe, hva som enn skjer. 
Filmen introduserer oss for to brødre som er fast bestemt på å nå målet, samme hvilke konsekvenser det kan få for dem. 

Den britiske regissøren David Mackenzie har laget et svært godt drama med velspilte figurer, god dialog og en interessant handling satt mot en bakgrunn preget av forfall og økonomisk ruin. 

Hell or High Water setter våre moralske syn på prøve, da det ikke er helt klart hvem som egentlig er de store skurkene i denne filmen. 

Toby Howard (Chris Pine) og storebror Tanner Howard (Ben Foster) legger ut på en ransturné i Texas. 
De fokuserer på en spesiell bankkjede, av grunner som avdekkes etter hvert. 
Metodene er amatørmessige, men gir likevel resultater. 

Texas Ranger Marcus Hamilton (Jeff Bridges) er få uker unna å bli pensjonist og ser muligheten til å få én siste sak med litt action. 
Han legger ut på veien med partneren Alberto Parker (Gil Birmingham) for å lete etter ranerne. 

Amerikansk kollaps og forfall 

Historien i Hell or High Water tar oss gjennom slitne småbyer i Texas som er sterkt preget av økonomisk kollaps og forfall. 
Skildringen av omgivelsene er betegnende. 

Mange eiendommer og forretninger står tomme og har ""for sale""-skilt på seg. 
Store reklameskilt langs veien tilbyr raske banklån med høye renter. 
Det er åpenbare tegn på hvem som sitter med pengene i dette samfunnet. 

Det er interessant å konstatere at det igjen er en britisk regissør som viser oss denne siden av USA, akkurat som Andrea Arnold gjorde i American Honey. 

Selvsagt er det moralsk forkastelig å rane banker. 
Samtidig kan man kanskje se skjebnens ironi i at en amerikansk bank får svi litt, på grunn av et system mange mener fungerer som økonomisk undertrykkelse, spesielt sett i lys av den økonomiske kollapsen i 2008. 

Toby og Tanner seg i en gråsone, der det på en side er lett å ta avstand fra deres handlinger, men på den annen side mulig å applaudere deres motiver med en viss sympati. 

Manusforfatteren imponerer 

Manuset er skrevet av Taylor Sheridan, som også er skuespiller, kjent fra tv-seriene Veronica Mars og Sons of Anarchy. 
Nå er karrieren hans bak kamera i ferd med å ta skikkelig av. 

I fjor skrev han den imponerende thrilleren Sicario, som Denis Villeneuve regisserte. 
Sheridan har også skrevet oppfølgeren Soldado, som er under innspilling akkurat nå, med Suburra-regissøren Stefano Sollima. 

I tillegg debuterer Sheridan snart som regissør selv med thrilleren Wind River, med Jeremy Renner og Elizabeth Olsen i to av hovedrollene. 

Taylor Sheridan er altså i vinden, og manuset til Hell or High Water imponerer med aktuell tematikk med problemstillinger som tvinger publikum til å bevege sine moralske standpunkt på en måte som kan føles litt ubehagelig. 
For vil vi ikke egentlig at bankranerbrødrene skal lykkes? 

Det er morsomt og litt rørende å se en aldrende Jeff Bridges spille Texas Ranger Marcus Hamilton i Hell or High Water. 
Han er en utrangert tjenestemann på vei ut av drift, med en veterans avslepne holdning til jobben, men med en sterk rettferdighetssans. 

Samspillet med Gil Birmingham i rollen som Alberto Parker sitter godt, med fokus på kjekling som innledningsvis kan virke respektløs, men som viser seg å være tegn på vennskap mellom gode kollegaer. 

Troverdig miljøskildring 

Toby og Tanner spilles godt og nyansert av henholdsvis Chris Pine og Ben Foster. 
Pine er mest kjent for sin glatte og striglete rolle som kaptein Kirk i de nye Star Trek-filmene, men viser her at han har enda større rekkevidde. 

Toby er tilsynelatende rolig og avbalansert, men har noen eksplosive øyeblikk som viser at han står med ryggen mot veggen. 

I rollen som storebroren benytter Ben Foster sin evne til å spille skyggefulle figurer, der vi raskt aner Tanners utilregnelighet, men også hans sterke hengivenhet til broren. 

Hell or High Water er en svært tilfredsstillende film fra David Mackenzie (Young Adam, Tilfellet Hallam Foe, Starred Up). 

Dette er ikke hans første film med handling satt i USA, det var L.A. Gigolo med Ashton Kutcher i 2009, men Hell or High Water er en mer virkelighetsbasert film med bedre skuespill, en troverdig miljøskildring og et handlingsforløp som tar seg tid til å utforske tematikken mot det uunngåelige klimakset. 

Det er i miljøer som dette vi finner Trump-velgerne: den fattige, hvite arbeiderklassen som har fått den amerikanske drømmen knust og legger skylda på banker og politikere 
",1
"Kampen om fjordane
Engasjert, men ujevn dokumentar om ""monstermastene"" i Hardanger. 

Kampen om fjordane er en engasjert dokumentar som tar oss med på innsiden av kampen mot byggingen av de mye omtalte monstermastene i Hardanger på starten av 2010-tallet. 

Filmen, som vant publikumsprisen under Eurodok i 2016, kommer veldig tett på mastemotstanderne, og gir et godt innblikk i hvor fortvilt det var for aksjonister og lokalbefolkning å kjempe mot Statnett, politi og politikere i tiden før og under utbyggingen. 

Men som dokumentarfilm tyr Kampen om fjordane til noen billige retoriske grep for å markere med stor tydelighet hvem som er helter og skurker i denne historien. 

En del av påstandene blir for publikum også hengende i luften i en film som i liten grad konfronterer og følger opp de overtrampene vi blir presentert for. 

Følger motstandskampen 

Filmens hovedperson er Synnøve Kvamme som er en av de sentrale aksjonistene. 
Hun blir med sine bunadskledde protester et bilde på motstandskampen – tradisjon og lokale verdier mot monstermaster og storselskap. 

Synnøve har et oppriktig og brennende engasjement i saken, og det er lett å leve seg inn i hennes historie som går fra klokkertro på lokaldemokratiet til vantro over hvor overstyrt lokalbefolkningen blir etter hvert som det blir klart hvem som kommer til å vinne mastekampen. 

Vi møter også flere av lokalbefolkningen som er imot utbyggingen, og vi følger utviklingen gjennom sentrale situasjoner og arkivklipp. 
Filmen har flere poetiske strekk underveis som byr på noen nydelige sekvenser. 
Et oppstilt kamera fanger ulike naturperler mens døgnet glir forbi, satt til stemningsfull musikk fra komponist Nils Petter Molvær. 

Filmen påstår flere overtramp fra både Statnett og politi, og retter skyts mot hvordan demokratiet har blitt praktisert i denne saken. 
Disse elementene framføres ofte i intervju med de involverte eller fra eksperter, men de undersøkes og etterprøves i liten grad i filmen. 

Det er godt mulig dette er gjort i researcharbeidet, men når jeg ikke får være med på konfrontasjoner, reaksjoner og bekreftelser, så mister påstandene en del kraft og troverdighet – og det temmer slagkraften til Kampen om fjordane som dokumentar. 

Filmen klarer heller ikke helt å lande de store linjene den trekker opp om demokratiet og utfordringene miljøvernere møter i det politiske system. 
Disse blir ofte tørt framført i intervjuform og kommer bare glimtvis fram i handlingen. 

Ikke bare en flue på veggen 

Som publikum ser vi filmen gjennom en filmskaper som starter observerende. 
Regissør Vigdis Nielsen er nesten usynlig bak kameraet, hun er bare med for å vise oss det som skjer – tilsynelatende upartisk, som en flue på veggen. 

I andre halvdel av filmen blir filmskaperen (jeg går ut fra at det er regissøren selv som filmer her) ganske plutselig synlig på aksjonistenes side. 
Hun betrakter ikke bare situasjonen. 
Regissøren viser at hun er til stede, og er med på å påvirke møtene mellom aksjonister, Statnett-ansatte og politi. 

En god dokumentarfilm kan absolutt være tydelig subjektiv, og det er ingen tvil om hvor sympatien ligger i Kampen om Fjordane. 

Men regissørens vekslende rolle, mellom observerende filmskaper og deltagende aktivist, sammen med verdiladde virkemidler som at Statnetts representant intervjues i et vindusløst og kommunegrått rom, mens miljøvernerne presenteres på solskinnsturer og bader i idylliske fjellvann til vakker musikk, gjør at jeg opplever at filmen forsøker å overbevise meg med retoriske triks og ikke bare argumenter. 

På sitt beste er dette en vakker dokumentar, og den klarer så absolutt å få meg provosert av måten Statnett og styresmakter har turet fram i denne saken. 

Men som dokumentarfilm tyr den til noen unødvendig kyniske fortellergrep, og byr på for lite oppfølging av sine påstander, til at jeg blir revet med. 

Kampen om fjordane har kinopremiere i Oslo, Stavanger, Trondheim, Stryn og Tromsø fredag 11. november. 
",0
"Fabeldyr og hvor de er å finne
Frydefullt underholdende fra J.K. Rowlings univers! 

Fabeldyr og hvor de er å finne makter å fylle tomrommet etter Harry Potter-filmene. 
Manusforfatter J.K. Rowling, regissør David Yates og store deler av det samme filmteamet fyller et allerede etablert univers med friske, spennende figurer i et nytt miljø. 

Et fantastisk gjenskapt New York anno 1920-tallet er en utmerket arena for magiske mysterier, med Eddie Redmayne som en umiddelbar publikumshelt i hovedrollen som Salmander Fisle. 
Fabeldyr og hvor de er å finne er fornøyelig oppfinnsom og frydefullt underholdende. 

Skaper kaos i New York 

Historien foregår altså rundt 70 år før Harry Potter begynner på Galtvort og leser en lærebok skrevet av Salmander Fisle. 
I denne filmen får Salmander (Eddie Redmayne) problemer når noe han har i kofferten sin rømmer og skaper kaos i New York. 

Han får hjelp av Tina Goldstein (Katherine Waterston), en degradert agent fra byens magibyrå, samt Jakob Kowalski (Dan Fogler), en aspirerende baker – og menneske - som tilfeldigvis blir innblandet. 
Samtidig er mørke krefter løs i New York, der magibyråets Dyster (Colin Farrell) ser ut til å være innblandet. 

Filmens største fortrinn er at vi allerede kjenner universet historien foregår i. 
Kontinentet er kanskje et annet, men de samme reglene gjelder. 
Også her lever magikere i skjul for menneskene, og har et byrå som styrer dem og ordner opp når noe går galt. 

Historien introduserer oss imidlertid for et rikholdig galleri av alle slags skapninger som ikke er sett før. 
Dette gjør Fabeldyr og hvor de er å finne til en frisk og energisk eventyrfilm som hverken føles som en kopi av Harry Potter-filmene eller et billig forsøk på å kapitalisere på nevnte filmseries popularitet. 

Fabeldyr-filmen står støtt på egne ben, og J.K. Rowlings manus viser lovende muligheter i et utvidet univers. 

Publikumsvennlig filmpar 

Denne filmen har kanskje ikke fordelen av et allerede kjent og kjært persongalleri fra en populær bokserie, men jeg tør spå at Salmander Fisle blir en ny favoritt for mange. 
Sjarmerende Eddie Redmayne treffer tonen perfekt, med fin veksel mellom det dramatiske og det humoristiske. 

Samspillet med dyktige Katherine Waterston er full av fine øyeblikk som gjør dem til et publikumsvennlig filmpar, der det kanskje hintes om varme følelser, men ikke mer. 

Overraskelsen er hvor god Dan Fogler er i menneskerollen som Jakob Kowalski, som på mange måter er publikums inngang til historiens mer fantasifulle elementer. 
Kowalski måper sammen med oss over det magiske som avdekkes, og Dan Fogler spiller ham med en komisk timing som rett og slett er elegant. 

Regissør David Yates var også mannen bak de fire siste Harry Potter-filmene, og det er åpenbart at han begynner å bli riktig så flink til å fortelle store historier med frodig fantasi. 
Fabeldyr og hvor de er å finne er et fabelaktig eventyr som aldri mister figurene eller historiens røde tråd i det imponerende effektmakeriet. 

Dette vil slå an hos alle som savner Harry Potter-filmenes evne til å glede og underholde. 
Arvtageren vil kanskje ikke bli et like stort fenomen, det hadde nesten vært for mye å forlange, men Fabeldyr og hvor de er å finne er overbevisende god, og kommer til å bli en fortjent kinosuksess. 
",1
"Etter stormen
Et stillfarende drama som vekker begeistring. 

I den japanske filmen Etter stormen gjør regissør Hirokazu Kore-eda det han gjør best, nemlig å fortelle en liten historie om store ting. 
Dette er et stille og behagelig drama om mennesker som ikke helt har oppnådd det de ønsker i livet, og som kommer sammen under en tyfon som kan vise seg å fungere som en slags forløsende faktor. 

Etter stormen er en observant studie i dynamikken mellom familiemedlemmer, altså en universell problematikk. 
Det handler også om avstanden mellom drømmer og forventninger man har til de faktiske realiteter. 
Historien er lun, hyggelig og tankevekkende. 
Dette er altså en Kore-eda-film av sedvanlig godt merke! 

Leter etter lykken 

Ryota (Hiroshi Abe) var en lovende forfatter, men det var for 15 år siden. 
Nå jobber han i et detektivbyrå som spionerer på utro menn og kvinner, og bruker opp pengene han tjener på gambling. 

Han besøker sin gamle mor Yoshiko (Kirin Kiki) for å lete etter verdier i skuffer og skap fordi han skylder barnebidrag til ekskona Kyoko (Yôko Maki). 

Sammen har de sønnen Shingo (Taiyô Yoshizawa), og nå skal Ryota straks møte dem begge, samtidig som en tyfon nærmer seg. 

Akkurat som i Hirokazu Kore-edas andre filmer, som Still Walking, Søstre og Som far, så sønn, er Etter stormen først og fremst drevet av dialog, ikke handlinger. 
Selv om språket er fremmed, er det noe kjent med måten disse figurene kommuniserer med hverandre på, både når det gjelder tone, ordvalg og andre uttrykksmåter. 

Ryota, Yoshiko og Kyoko har en ulik tilnærming til sine liv som er ganske typiske. 
Først og fremst handler det om en mann som leter etter lykken, men som begynner å ane at han allerede har kastet den bort. 

Ryota har på mange måter ødelagt for seg selv gjennom et handlingsmønster som åpenbart er nedarvet fra hans avdøde far, som moren/enken Kyoko ikke nødvendigvis gir de beste skussmål. 
Dette gjelder både økonomisk uorden, gamblingavhengighet og generell upålitelighet. 
Det gjenstår å se om Ryota har nok selvinnsikt til å forstå dette selv. 

Sympatiske og elskverdige 

Tilsynelatende skjer det ikke veldig mye i Etter stormen. 
Selv den lenge varslede tyfonen er et vindblaff vi ikke ser eller hører mye til. 
Men det som skjer mellom figurene er interessant og medrivende. 

Alle er sympatiske og elskverdige, selv med sine feil og mangler, som riktignok er av den milde og nokså vanlige varianten. 
Hirokazu Kore-eda gir de dyktige skuespillerne både tid og rom til å gi sine roller den nødvendige tyngden, som igjen gjør historien bedre. 

Det er ikke slik at man sitrer av spenning under en Kore-eda-film, men man får en tankevekkende diskusjon om jakten på lykke, kjærlighet og selvrealisering. 
Det handler også om familierelasjoner på godt og vondt, der mye kan virke kjent, selv om handlingen foregår i en fremmed kultur på et annet kontinent. 

Etter stormen er en flott skildring av en familie etter oppløsningen, der Kyoko ikke fullt så subtilt jobber for at eks-svigerdatteren skal gjenforenes med sønnen, som heller ikke er fremmed for tanken, selv om det er åpenbart at det toget har gått. 

Hirokazu Kore-edas eget gode manus gir dryppvise observasjoner av Ryotas personlighet. 
Han kan være både kjærlig, lojal og oppofrende, men også retningsløs, full av hvite løgner, talentløs med økonomi, og ikke alltid til å stole på. 

Hans forsiktige (og noen ikke fullt så forsiktige) tilnærminger overfor ekskona, kjeklingen med søstera og hans generelle tiltaksløshet gjør ham til et menneske man vekselsvis føler sympati og indignasjon med. 
Etter stormen er et stillfarende drama som vekker begeistring med behersket skuespill, et velskrevet manus og trygg regi fra en filmskaper med et stort hjerte 
",1
"Nocturnal Animals
Kunne ha vært strålende. 

Regissør Tom Ford gir seg ut på et vågestykke i Nocturnal Animals. 
Dette er et velspilt drama som inneholder interessante spenningselementer der sentrale figurer møter moralske utfordringer. 

Riktignok er filmens rammeverk i overkant kjølig og følelsesløst, mens historien i historien plages av noen fortellergrep som ikke sitter helt som de skal, og som døyver slagkraften. 

Man sitter igjen med følelsen av at Tom Ford er inne på noe stort, men ikke har klart å gjennomføre det på en overbevisende måte. 

Nocturnal Animals har likevel såpass solid skuespill og noen opprivende sekvenser som gjør filmen vond og severdig. 

Blir utsatt for noe forferdelig 

Susan Morrow (Amy Adams) blir tilsendt en bok skrevet av eksmannen Edward (Jake Gyllenhaal), som hun brutalt forlot for flere år siden. 

Boka handler om en familie som blir utsatt for noe forferdelig på en øde vei i vest-Texas og hvordan Tony (også spilt av Jake Gyllenhaal) ett år senere forsøker å finne tre gjerningsmenn sammen med politimannen Bobby Andes (Michael Shannon), som er villig til å bruke uortodokse metoder. 

Etter hvert avdekkes litt av historien om forholdet mellom Susan og Edward, og man forstår at den tilsendte boka har en spesiell hensikt. 

Historien påstår at kvinner til slutt blir som sine mødre. 
Susan satser innledningsvis på kjærligheten til Edward, men til slutt vinner behovet for økonomisk trygghet, som vi ser moren (Laura Linney) er svært opptatt av, og Susan gifter seg i stedet med rike og flotte Hutton (Armie Hammer). 

Problemet er at hele denne delen skildres så kort, kaldt og sterilt at man aldri føler noe for hverken Susan eller Edward. 
De blir som skikkelser i sin egen historie, som aldri får tid til å etablere seg skikkelig. 

Henger ikke helt sammen 

Historien i historien har et horribelt utgangspunkt, som resulterer i noen ganske så forstyrrende scener. 
Deler av boka vi ser klipp fra henger dessverre ikke helt sammen, og er basert på lite troverdige elementer, som at en pårørende uten videre blir tatt med som aktiv del av en etterforskning, og at Bobby Andes sine kolleger ikke reagerer på dette. 

Det virker også merkelig at en høykulturell kunstkjenner som Susan gripes sterkt av en tekst som så åpenbart tar seg ekstreme friheter. 
Men det kan ligge andre grunner bak. 
Det kan hende at hun visualiserer historien som et speilbilde av sitt tidligere ekteskap med Edward. 
Det forklarer at den kvinnelige figuren i boka ligner mistenkelig mye på henne (og spilles av Amy Adams-look-a-like Isla Fisher). 

Det kan også hende at hun forstår at historien i historien representerer Edwards følelser for hvordan hun tok fra ham det livet som de kunne hatt. 
Boka er hans hevn over Susan. 

Det er en overbevisende stil over Tom Fords uttrykk, akkurat som i debutfilmen A Single Man fra 2009. 
Det er kanskje ikke overraskende, all den tid han er mest kjent som moteskaper. 

Nocturnal Animals er flott fotografert av Seamus McGarvey, som underbygger historiens kjølige stemning. 
Abel Korseniowski har komponert musikk som vekker minner om 1950- og 60-tallets mestere. 

Når historien ikke treffer helt, er det på grunn av en emosjonell kjølighet som gjør at figurenes skjebne ikke gjør et stort nok inntrykk. 
Nocturnal Animals er for all del ingen dårlig film, den er god, men kunne ha vært strålende 
",1
"De forviste
Godt trekantdrama i borgerkrig. 

Den spanske filmen 
De forviste viser hvor lite man trenger for å lage en film. 
Nesten alt foregår i og rundt en liten steinhytte på fjellet. 
Rundt dette spinner regissør og manusforfatter Arturo Ruiz Serrano en historie om et annerledes trekantdrama under den spanske borgerkrigen. 

Noe av handlingen virker litt konstruert og tilpasset, men det intense spillet mellom hovedpersonene resulterer i noen interessante problemstillinger. 
De forviste blir dermed et tett drama om skjør tillit mellom mennesker som blir avhengige av hverandre under vanskelige omstendigheter. 

Oppdager skadet kvinne 

Historien foregår under den spanske borgerkrigen mot slutten av 1930-tallet. 
Teo (Joan Carles Suau) blir sendt til en utpost på et fjell ved Madrid, der han skal holde vakt sammen med Silverio (Eric Francés), som allerede har vært der i 9 måneder. 

De oppdager og redder en skadet kvinne, nemlig Chloe (Monika Kowalska), som viser seg å være fiendtlig soldat. 
De burde egentlig overlevere henne til sine overordnede, men Silverio har andre planer som Teo reagerer sterkt på. 

Som du sikkert forstår, blir Chloe gjenstand for Silverios drifter. 
Men akkurat her kjører historien inn på et litt merkelig spor. 
Fra å motsette seg en voldtekt i det ene øyeblikket, vil Chloe plutselig ha frivillig sex med begge i det neste. 

Hun innser kanskje at dette er den mest praktiske løsningen, mens hun venter på at vinter blir vår og hun kan begi seg hjemover, men det ser ikke ut som at ordningen bare er en overlevelsestaktikk. 

Her oppstår det nemlig ekte følelser under litt merkelige omstendigheter. 
Filmens skildring av dette trekantforholdet er litt vanskelig å tro på, men gir noen konflikter som tilfører filmen temperatur. 

Klare problemstillinger 

Dramatikken i De forviste skrus ytterligere til når Paulino (Chani Martín) kommer innom utposten på sin ukentlige rute med meldinger og rasjoner, og får mistanke til at noe ikke stemmer, uten at noe egentlig skulle tilsi det. 

Han blir mistenksom fordi filmen trenger det, ikke fordi det foreligger en reell grunn. 
Her kunne manuset gitt Paulino sterkere motiver for å spørre og grave. 
Men dette fører etter hvert til helt klare problemstillinger som blir utslagsgivende for hovedpersonene. 

De forviste har en enkel og effektiv scenografi, som viser hvordan figurene påvirkes av å leve under spartanske forhold i det øde fjellet. 
De får oppleve en dose menneskelighet i en umenneskelig tid, der uventede allianser etableres og flammende følelser vekkes. 

Joan Carles Suau, Eric Francés og Monika Kowalska spiller godt, mens Arturo Ruiz Serranos filmspråk gir en klar følelse av skjebnene til de varme menneskene i det kalde fjellet. 
Ikke alle elementer er like vellykkede, men De forviste er en film som greier å være hard og kald, samtidig som den er varm og vakker. 
",1
"Yarden
Kunstferdig svensk sosialrealisme med humor og brodd. 

Yarden er en kunstferdig film som med sårhet, komikk og brodd serverer et vellykket stykke svensk sosialrealisme. 

Regissør Måns Månsson har latt seg inspirere. 
Her er det scener som i sin velkomponerte tristesse minner om filmskaper Roy Anderssons univers. 
Og fremmedgjøringen og absurditetene som hovedpersonen opplever, sender tankene i retning Franz Kafkas klassiker ""Prosessen"". 

Filmen er basert på en bok av Kristian Lundberg, som skrev Yarden etter å ha jobbet en periode på havna i Malmø. 
Dette er en treffende skildring som sparker mot arbeidslivets ubarmhjertige gråhet, og det svenske klassesamfunnet. 

En dikter på havna 

En svensk dikter og alenefar (Anders Mossling) møter veggen som forfatter. 
Forlaget sier adjø og bokhandleren sier nei takk til restopplaget. 

Han må ha mat på bordet og blir ansatt nummer 11811 på Yarden – en gigantisk parkeringsplass ned på havnen. 

11811 passer dårlig inn på sin nye arbeidsplass. 
Her jobber det stort sett mannfolk med innvandrerbakgrunn, og dikteren skiller seg ut med sin middelklassebakgrunn og sitt forsiktige vesen. 
Det blir ikke bedre da arbeidsgiveren innfører en bonusordning for dem som angir uærlige kollegaer. 

Anders Mossling treffer tonen i sin framførelse av 11811, og får fram den irriterende pregløse hovedpersonen i all sin hjelpeløshet. 

Mossling er best i scenene sammen med Hilal Shoman, som spiller ansatt nummer 19213. 
De to starter samtidig på jobbintervju, og regissør Månsson setter opp et elegant spenn mellom de to karakterene utover i filmen. 

Utnytter filmmediet godt 

Yarden er en film som kommuniserer i flere lag. 
Hovedpersonen er gjennomført stillferdig, men tunge anslag av orkestermusikk løfter fram de dramatiske følelsene han sliter med. 
Og i andre scener får tragikomiske og lett absurde situasjoner gi kraft til den økende håpløsheten. 

Regissør Måns Månsson har et godt blikk for å bruke romfølelse til trenge inn i scenenes sårhet. 
Hvor kameraets distanse lar oss se det som mangler. 

Det er noen scener som nok var bedre i manuskriptet. 
Sønnen (Axel Roos) blir i overkant usympatisk mot sin far ved noen anledninger, og en klein kassegitarscene på kontorfesten har ikke framførelsen til virkelig ta sjefene på kornet. 

Men Måns Månsson har laget en veldig god film, som med visuell egenart og poengtert humor maler et mismodig bilde av livet rundt den svenske fattigdomsgrensa. 
Både for dem som synker ned mot den, og for dem som desperat prøver å klamre seg til den. 
",1
"Kvar song ei soge
Gammelmodig dokumentar om gammel sangtradisjon. 

Kvar song ei soge er en lun dokumentarfilm som skildrer et stykke norsk sangtradisjon sett fra et lite lokalsamfunn ved Møsvatn i Telemark. 

Her kvedes det av full hals, framførelsene er intime og oppriktige og det er mye stemningsfull fotografering i en film som også trekker inn natur og kulturarv for å belyse musikken. 

Men filmen er for pyntet og stiv som dokumentar til at den kommer ordentlig under huden på hverken sangtradisjonene eller menneskene vi møter. 

Filmen dyrker en folkelig nasjonalromantisk fasade gjennom et nøye komponert utvalg av virkeligheten. 
Bortimot all aktivitet er i kategorien ""norsk og kjernesunn"" - fra barnelek til bunadssying - og fraværet av hverdagsliv som ikke føles oppstilt, gir dokumentaren en kunstig smak. 

En poetisk dokumentarfilm 

Det er musikktradisjonene, med kveding og hardingfele, som binder historiene sammen i Kvar song ei soge. 

Vi følger flere personer og familier i den lille fjellbygda Møsstrond, hvor det bor 115 innbyggere. 
Regissør Aaslaug 
Vaa er god til å vise frem variasjonene i den lokale sangkulturen, og hvor sentral den er i disse menneskenes liv. 
Her synges kjærligheten og sorgen, her synges dårlige vitser og elegante groviser. 

Vaa har skapt en poetisk dokumentarfilm som ikke forteller én tydelig historie, men som handler litt om kvedingens tradisjoner, litt om hvor viktig musikken kan være for mennesker og litt om ei naturnær bygd, med en levende kulturarv, som kjemper for tradisjonene sine. 

Det gir en film som er rik på stemninger og som ofte blir følelsesladd, men jeg savner klarere fokus. 
Jeg blir ikke ordentlig kjent med hverken musikktradisjonen, bygda eller personene jeg møter i denne filmen, og en del tema og historier blir hengende i løse luften. 

""Alt var bedre før"" 

Både situasjonene og motivene i Kvar song ei soge er ganske så trauste. 

Filmskaper Aaslaug 
Vaa er veldig opptatt av å vise frem det lokale særpreget, og hun lar bunader, spikking, peisknitring, fiskesløying og skiturer akkompagnere ansiktene til dem som snakker og synger. 

Filmen framstår flere ganger oppstilt. 
Familier sitter samlet i sofaen, gamle menn sitter ettertenksomme i vinduskarmen, voksne damer syr på bunaden sin og barna leker ute i snøen. 
Til og med kjeklingen er av den søte sorten. 

Det er både viktig og riktig å få frem Møsstronds unike kultur, men Vaa omkapsler denne kulturen anno 2016 i en tilbakeskuende idyll som gir filmen et underliggende budskap om at ""alt var bedre før"". 

Og selv om filmen har glimt i øyet, så er en del av poengene av den interne sorten. 
Referansene dukker opp i sangtekster, eller kommer frem ved at kameraet finner et håndkle dekorert med Ludvig fra Flåklypa – sånn fra fjellbygd til fjellbygd. 

Sett utenfra er dette er en film som i nesten alle ledd forsterker en del typiske oppfatninger av kulturen den skildrer, men som gjør lite for å utfordre eller nyansere disse oppfatningene. 

Kvar song ei soge blir derfor en film som har mye å gi til de spesielt interesserte, men som ikke klarer å løfte seg fra å være en litt selvhøytidelig og ganske ensformig presentasjon av en bygds stolte sangtradisjon. 

Kvar song ei soge har kinopremiere 27. november. 
",0
"Allierte
Lekkert krigsdrama mangler de ekte følelsene. 

– Følelsene er ekte. 
Det er det som gjør at det fungerer, sier Marion Cotillards rollefigur til Brad Pitts om sin jobb som undercoveragent i filmen Allierte. 

Dessverre mangler de ekte følelsene i skildringen av farlig romantikk under andre verdenskrig. 
Det er det som gjør at filmen ikke fungerer så godt som den burde, for når den ikke greier å vekke mer enn lunkne følelser for hovedpersonene, fremstår Allierte som pen på utsiden, men litt tom på innsiden. 

Regissør Robert Zemeckis (Tilbake til fremtiden, Forrest Gump, The Walk) gir filmen et klassisk uttrykk med handling fra både Casablanca og London. 
Derfor er det umulig å avvise filmen, for den er så lekkert fotografert og elegant fortalt! 

Idyllen sprekker 

Under et farlig oppdrag i Casablanca i 1942 møter den kanadiske offiseren Max Vatan (Brad Pitt) den franske agenten Marianne Beauséjour (Marion Cotillard). 

De forelsker seg, flytter til London, gifter seg og får barn. 
Ett år senere sprekker idyllen når Max får vite at britisk etterretning sår tvil omkring Mariannes identitet. 

Dette kan få fatale konsekvenser for dem begge, og han begynner å undersøke saken selv i all hemmelighet. 

Det er åpenbart at regissør Zemeckis har hatt som ambisjon å lage et storslått romantisk krigsdrama slik Hollywood gjorde i gamle dager, og rent utseendemessig har han så absolutt klart det. 

Filmens skala er stor og dyr, men også litt kunstig, som i en klassisk Hollywood-film. 
Casablanca-scenene er ikke innspilt der, men nært nok på Kanariøyene, utenfor kysten av Marokko, mens London-scenene faktisk er innspilt i London. 

Likevel får man litt følelsen av at disse vakre og glansbildepregede scenene er innspilt på en backlot hos Paramount Studios i Hollywood. 
Det er nesten som om man venter på at Pitt og Cotillard skal entre Rick's Café, der Bogart og Bergman venter. 

Spiller med ""star power"" 

Brad Pitt og Marion Cotillard er som alltid vel verdt å hvile øyne på, et litt kalkulert, men attraktivt stjernepar. 

Begge er dyktige skuespillere som man nærmest automatisk føler sympati for, men romansen mellom figurene deres virker litt kald og kunstig. 

Når man ikke tror helt og fullt på kjærligheten mellom dem, blir det så som så med engasjementet, men de spiller med såkalt ""star power"" og blir aldri kjedelige. 

De ser også ut som om de hører hjemme i tidsepoken som skildres, som er med på å heve historiens autentisitet. 

Allierte er trygt regissert av Robert Zemeckis og utsøkt filmet av Don Burgess (i deres tolvte film sammen). 
Det står ikke på kvaliteten hverken når det gjelder bilde, lyd, musikk, kostymer, kulisser eller effekter. 

Scenene fra et krigsherjet London, der nattehimmelen lyses opp av kraftig antiluftskyts mot tyske bombefly, er et imponerende skue. 
Historiens kampscener er korte, men harde og effektive. 

Allierte er et respektfullt nikk til Hollywoods klassiske krigsromanser, og er en godkjent underholdningsfilm som bare mangler en større emosjonell spennvidde for å kunne kalles virkelig god. 

Denne krigsromantikken er ujevn, men Allierte vinner på å være ekstremt pen. 
",1
"Sovende soldater
Ikke en film for enhver smak. 

Sovende soldater er den thailandske regissøren Apichatpong Weerasethakuls nye film, som skildrer stemninger og atmosfære fremfor å fortelle en historie med en start, en midtre del og en slutt. 

Denne filmens historie svever nemlig rundt som en slags dagdrøm, der den utforsker figurenes interaksjon med hverandre på et spirituelt plan. 
Sovende soldater er en meditativ film som inviterer til ettertanke, uten å utpensle klare meninger, intensjoner eller budskap. 

Dette er ikke en film for enhver smak, men Apichatpong Weerasethakul bekrefter sitt rykte som en særegen filmskaper, rotfestet i thailandsk kultur, religion og tradisjon. 

Blikk inn i fortiden 

Filmen utspiller seg i og rundt en klinikk for unge menn som er rammet av narkolepsi. 
De sover nesten hele tiden, og når de er våkne, kan de når som helst falle tilbake i søvn. 

Jen (Jenjira Pongpas Widner) er en frivillig hjelper som tar seg av Itt (Banlop Lomnoi), som ikke har familie i nærheten. 
En annen hjelper på klinikken er synske Keng (Jarinpattra Rueangram), som hjelper pårørende med å få kontakt med sovende pasienter. 

Jen og Keng utforsker omgivelsene, der blikk inn i fortiden avdekker hemmeligheter om stedet som klinikken er bygget på. 

Å beskrive hva filmen handler om er sannelig ikke enkelt, for Apichatpong Weerasethakuls manus blander drømmer og minner om fortid og nåtid, med religiøse undertoner (du kan først som sist google ""animisme""). 

Filmens tematikk formidles delvis gjennom vakre billedkomposisjoner av Diego Garcia (som også har filmet Neon Bull). 
Kameraet står for det meste urørlig, i velkomponerte utsnitt som leker med fargespill. 
Dette merkes spesielt godt i scener fra klinikken, der legene bruker fargelys for å motvirke pasientenes vonde drømmer. 

Kontrastene er påtagelige i andre sekvenser, som for eksempel når to fremmede kvinner (Sujittraporn Wongsrikeaw og Bhattaratorn Senkraigul) setter seg ned sammen med Jen på en rastebenk og viser seg å være gudinner fra en fjern fortid. 

Inviterer til gjentagende påsyn 

Apichatpong Weerasethakul forteller om thailandske myter og tradisjoner i fortid og nåtid, som møtes i skjæringspunktet mellom sovende og våken tilstand. 

Jeg forstår at det er mye jeg ikke forstår, og kanskje aldri vil forstå i Sovende soldater. 
Den gir aldri en klar mening med det den forteller oss. 
Kanskje vil Weerasethakul at hver enkelt skal legge sine meninger i det den viser oss. 
Kanskje vil han bare at vi skal oppleve, ikke nødvendigvis forstå. 

Det finnes nok de som vil kalle dette både kjedelig og pretensiøst, og det er mulig å forstå at noen kan synes det om Sovende soldater. 
Men det er et besnærende verk som inviterer til gjentagende påsyn for om mulig å kunne fravriste den noen av dens hemmeligheter. 

Apichatpong Weerasethakul lager film utenfor det thailandske studiosystemet. 
Sovende soldater er internasjonalt finansiert, blant annet av norske Tordenfilm, med Eric Vogel og Ingunn Sundelin som co-produsenter. 

Weerasethakul har da også et internasjonalt publikum, som for alvor oppdaget ham da han vant gullpalmen i Cannes for Onkel Bonmee som kan erindre sine tidligere liv i 2010. 

Også Sovende soldater er et stille, kontemplativt drama fra en regissør som kan kjede vettet av ""vanlige"" kinogjengere med et vanskelig tilgjengelig filmspråk, men som tilbyr noe spennende og annerledes for de spesielt interesserte filmelskerne som er villige til å oppleve, uten nødvendigvis å bli opplyst. 

Du har sannsynligvis aldri sett noe lignende som Sovende soldater, noe man ikke kan si om hver film som settes opp på kino. 
",1
"Neon Bull
Het, dirrende og stemningsfull. 

Den brasilianske filmen Neon Bull gir et hett, dirrende og stemningsfullt bilde av livet til omreisende cowboyer på landsbygda. 

Regissør Gabriel Mascaros film er full av atmosfære og troverdige miljøskildringer. 
Figurene lever i konstant nærkontakt med både hverandre og oksene de driver i tøffe omgivelser. 

En rekke slående bilder og sekvenser gjør Neon Bull til en varm og engasjerende film. 
Den er også overraskende vakker, selv om figurene opererer i et barskt miljø preget av jord og møkk. 

Liten plass for drømmer 

Filmen handler om moderne cowboyer som reiser rundt i en stor lastebil i det nord-østre Brasil. 
I lasten har de okser som deltar i vaquejada, en form for rodeo. 
Vi får ta del i deres arbeidshverdag, med strevsomme utfordringer, men vi får også et innblikk i deres drømmer. 

Iremar (Juliano Cazarré) er amatørskredder på si. 
Sjåføren Galega (Maeve Jinkings) sper på inntekten som eksotisk danser ikledd Iremars kreasjoner, mens Galegas unge datter Cacá (Alyne Santana) har behov for litt omsorg og kjærlighet. 

Det er imidlertid liten plass for drømmer i deres lille univers, som er preget av hardt arbeid, lite penger og stadig reising. 

Anmeldelse: 
Allierte er et lekkert krigsdrama som mangler de ekte følelsene 

Historien i Neon Bull har ingen spesiell konflikt eller oppbygging til et klimaks. 
Men den har en imponerende miljøskildring, der alt fremstår autentisk. 

Man får følelsen av å bli invitert inn i et etablert og innarbeidet mikrokosmos, der alt og alle har sin plass. 
Skuespillerne ser ut som de aldri har gjort annet enn å håndtere okser og bo sammen i trange kår. 

Gabriel Mascaro og den dyktige fotografen Diego Garcia (som også har fotografert Sovende soldater) tar seg ofte god tid til å formidle figurene i sine omgivelser, blant annet med flere vakre trackingshots av for eksempel vasking av hester, opphenging av klær til tørk og morgentissing ved et tre. 

Bildene flyter, akkurat som livet, og gjør at det er som om man kjenner lukten av solbrun jord, svette cowboyer og stinkende kumøkk. 

Det er bare å elske kontrastene 

Selv om filmen ikke følger en spesiell spenningskurve, skjer det mye interessant figurene imellom. 
Det er bare å elske kontrastene mellom Iremars jobbing med okser og hans drømmer om å skape mote. 

Det er også bare å smelte for skjønne Cacá, som er ei lita jente i et lite barnevennlig miljø, noe hun får merke ved flere anledninger. 
Og man må få sympati for moren Galega, og hennes daglige kamp for å få endene til å møtes. 

Selv om figurenes avgjørelser ikke bestandig er de beste, understreker det deres menneskelighet. 
De er ekte sjeler, som gjør så godt de kan ut i fra sine forutsetninger. 

Historien i Neon Bull har mange muligheter som det hintes til, men som ikke utforskes. 
Den har til gjengjeld en svært utforskende sexscene, som er like håndfast og naturlig som alt ellers i filmen. 

Den er skutt i én uavbrutt tagning og sannsynligvis gjort på ordentlig, selv om regissøren i intervjuer har påstått at han ikke vet om skuespillerne gikk ""all in"". 
Hvilken funksjon denne scenen har i filmen, er opp til hver enkelt å tolke, men det er trolig en av de vakreste og mest direkte sexscenene som er vist på kino. 

Neon Bull avslutter imidlertid med hverdag. 
Det viser seg at figurenes drømmer ikke kan bryte med virkeligheten. 
Vi kan bare fantasere om hvilken fremtid de går i møte. 

Så sent som i oktober i år avgjorde brasiliansk høyesterett, til store protester, at vaquejada-rodeo er ulovlig ifølge landets grunnlov. 
Derfor kan det hende at Neon Bull skildrer en snart tapt virkelighet. 
",1
"Bad Santa 2
Smakløs restemat fra jula 2003. 

Det er ganske lite rebelsk å slippe en formelbasert oppfølger av noe som var litt på kanten for 13 år siden. 
Men det er det som skjer når vi nå serveres Bad Santa 2 - en slapp julekomedie stappet med pregløse vaginavitser og forslitte høytidsdepresjoner. 

Dette er en film som ikke har høyere ambisjonsnivå enn at publikum skal le av groviser bare fordi de er grove. 
Her er ingen finesse og ingen slagkraft - det er bare fyll, analsex og bannskap klemt inn i en lettfordøyelig julegrøt. 

Billy Bob Thornton gjentar rollen som alkoholisert kjøpesenternisse uten å legge hverken sårhet eller ny giv til karakteren, og de pepperkakeflate birollene faller også noen hakk ned på julegrana fra sist gang. 

Det store juleranet 

Willie (Billy Bob Thornton) har sklidd tilbake til gamle synder siden sist vi så han. 
Ingen jobb, ingen kjæreste og ingen grunn til å leve. 

Men så dukker det opp en ransmulighet som frister den gamle safeknekkeren ut av selvmordståka. 

To millioner venter i et pengeskap. 
Det eneste problemet er at han må samarbeide med sin forhatte mor (Kathy Bates) og sin forhatte ekspartner (Tony Cox) - og så skal pengene egentlig gå til fattige barn. 

Herfra og ut skjer alt sånn omtrent som forventet, og manus følger en spritslapp Ocean Eleven-mal. 
Klassiske situasjoner som ransbefaring, mistenksom sikkerhetsvakt og forføring av nøkkelansvarlig, løses tamt og er overdekorert av tafatte fornærmelser. 

Ingen av skuespillerne gjør mer enn de må, og regissør Mark Waters (Mean Girls, Freaky Friday) har ikke samme håndlag med fandenivoldske outsidere som det Terry Zwigoff (Ghost World, Art School Confidential) hadde i originalen. 

Den dumsnille ""ungen"" (Brett Kelly) fra første film er her et malplassert sidekick. 
Han tvinges inn i historien for å gi filmen den kleine julevarmen som Bad Santa 2 later som den gjør opprør mot. 

Julegroviser vol. 
2 

På et tidspunkt må gamlemor fortelle oss at hun ikke er politisk korrekt. 
Så dårlig stelt står det til med motet og selvsikkerheten når det kommer til å tråkke over kanten i denne filmen. 

Når både plott og humor er av den trygge og meget velkjente sorten, så er det den svarte komediens evne til å bryte seg på det ubehagelige som står igjen - dessverre er det lite annet enn klisjeer som ligger under det treet i Bad Santa 2. 

Høytiden er en tid hvor tristesse og problemer topper seg for mange. 
Et potensielt festmåltid for manusforfattere som kan kunsten og komponere situasjoner det gjør vondt å le av - men tospannet Shauna Cross og Johnny Rosenthal virker å være mer enn fornøyd med å kline sammen de smakløse restene fra den 13 år gamle Bad Santa. 

Bad Santa 2 er omtrent like opprørsk og ektefølt som en ferdigslitt Nirvana T-skjorte fra kjøpesenteret. 
Nostalgisk, og så markedstilpasset at det blir flaut for originalen. 
",0
"Gubben og Katten- Tidenes gladeste jul 

Glattpolert utgave av svensk barnebok. 

Den svenske tegneserien Gubben og Katten av Sven Nordqvist har vært gjenstand for flere kinofilmer, de fleste animerte, men også i en live action-variant fra Tyskland, nemlig Gubben og Katten – masekråker og bestevenner fra 2014. 

Nå har tyskerne laget enda en, denne gangen med et sterkt julefokus. 
Gubben og katten 
- Tidenes gladeste jul er en godlynt film som energisk pøser på juleklisjeer som du bør være positivt innstilt til i utgangspunktet. 

Filmen vil nok glede småbarnsfamiliene, men er en altfor glattpolert utgave av Nordqvists univers, nærmere bestemt boka Gubben og Katten får julebesøk. 

Gubben skader foten 

Katten Findus gleder seg til det han håper skal bli tidenes beste jul. 
Men så skader Pettersen (Stefan Kurt) foten sin, noe som setter hele julefeiringa i fare. 

De mangler nemlig både juletre og alt av julemat, og det viser seg at Pettersen er for stolt til å avsløre skaden og ta imot hjelp fra naboene, fru Andersen (Marianne Sägebrecht) og herr Gustavsen (Max Herbrecther). 

Derfor blir det opp til Findus å redde julefeiringa på egen hånd. 

Filmen er regissert av Ali Samadi Ahadi, som også sto bak den forrige Gubben og Katten-filmen. 
Han utvandret fra Iran til Tyskland som 12-åring, og har tydeligvis rukket å få mer enn nok erfaring med europeiske juleklisjeer, for filmen er full av dem. 

Det blir litt påtrengende, samtidig som det er forståelig at en film som har undertittelen ""tidenes gladeste jul"" krysser av på de fleste sjekkpunkter. 

Du får blant annet ta del i snøballkasting, snømannlaging, sledeturer, skikjøring, juletrehugging, julekakespising og julegavepakking. 

Engasjerende lydspor 

Gubben og Katten 
- Tidenes gladeste jul er altså en tysk film, men som du kanskje forstår, er den dubbet til norsk. 
Dette er gjort svært sjarmerende og kompetent av Per Skjøldsvik som Pettersen og Magnus Moen som Findus, under Harald Lindebrekkes kyndige instruksjon. 

De lever seg utmerket inn i rollene, og gjør lydbildet så engasjerende at voksne kinogjengere aldri vil savne å høre de originale stemmene. 

Historien fornorskes så godt i Sølvi Hammerseths oversettelse at man godt kan forestille seg at den faktisk foregår her hjemme, selv om den kunstige tegneserieverden selvsagt skal forestille et slags fantasi-Sverige. 

Gubben og Katten 
- Tidenes gladeste jul er full av kjappe filmgrep, morsomme innfall og fartsfylte episoder. 
Innimellom overdriver regissør Ahadi litt, og tyr til slapstick i Benny Hill-hastighet. 
Det skader filmens kvalitet litt, men ikke så mye at de den er ment for vil bry seg det spor. 

Målgruppa vil også gå glipp av noen homoerotiske antydninger mellom Pettersen og naboen Gustavsen, som kan forklare hvorfor de bor alene. 

Akkurat som i Snekker Andersen og Julenissen har julestemningen et kunstig preg over seg, blant annet med store mengder falsk snø, som ikke overbeviser. 

Gubben og Katten 
- Tidenes gladeste jul satser på sjarme, nostalgi og hjertevarme, men det er ikke nok til å heve filmen over et middels nivå, selv om de norske stemmene er gode. 
",0
"The Girl on the Train
Mangler den store nerven. 

The Girl on the Train er en kald, liten thriller, basert på en roman av Paula Hawkins. 

Regissør Tate Taylor og manusforfatter Erin Cressida Wilson har konstruert en film som introduserer seg som et drama, utvikler seg til et mysterium og ender opp som en thriller. 

På veien legger den ut flere luremekanismer som gjør at mistanken beveger seg fra den ene figuren til den andre. 

Skikkelig spennende blir det dessverre ikke, noen av figurene velger å gjøre ting som rett og slett er idiotiske, og melodramatikken skjemmer helhetsinntrykket av The Girl on the Train. 

Husker ikke hva som har skjedd 

Rachel (Emily Blunt) pendler hver dag med tog forbi huset hun en gang bodde i sammen med eksmannen Tom (Justin Theroux). 
Han ble værende i huset med sin nye kjæreste Anna (Rebecca Ferguson), mens Rachel ramler ut i alkoholismen. 

På en av sine pendlerturer får hun glimt av den unge nabokvinnen Megan (Haley Bennett) i en situasjon som får Rachel til å ta affære. 
Dessverre er hun sterkt beruset, og neste morgen husker hun lite om hva som skjedde. 

Det er selvsagt mer ved historien enn det som avsløres her. 
Det har å gjøre med ulike oppfatninger av forskjellige hendelsesforløp. 

Situasjoner utspiller seg tilsynelatende på én måte, før vi senere får alternative forløp som forklarer omstendighetene. 

Til slutt blir det klart at The Girl on the Train er en sånn type film der ingenting er slik man tror, og at regissør Taylors største ambisjon er å lure sitt publikum ved hjelp av manipulerende fortellertriks. 
Det fungerer i varierende grad. 

God og utfordrende hovedrolle 

Filmens største styrke er Emily Blunt, som spiller en god og utfordrende hovedrolle. 
Rachel har falt dypt, men forklaringen på hvordan og hvorfor er troverdig og gir Blunt muligheten til å gi figuren et sannsynlig mørke som er med på å gi Rachels personlige kamp mer tyngde. 

De tre andre skuespillerne i store roller, Justin Theroux, Rebecca Ferguson og Haley Bennett har mindre spillerom med sine figurer, og er begrenset til å utføre det som manuset krever av dem for å tilføre historien en viss grad av uforutsigbarhet. 

Gamle favoritter som Allison Janney og Lisa Kudrow har det enda vanskeligere, og får bare spille enkle bifigurer som henholdsvis politietterforsker og gammel nabo. 

The Girl on the Train er et enkelt utformet thrillerdrama som mangler den store nerven. 
Historiens klimaks burde ha vært mer spennende. 

Man sitter igjen med følelsen av at regissør Taylor og manusforfatter Wilson kunne ha gjort mye mer ut av premisset. 

I det minste setter The Girl on the Train tankeverket i gang, og er dermed ikke helt bortkastet, men er heller ikke engasjerende nok til å fenge stort 
",0
"Syng
En trivelig sangkonkurranse som underholder. 

Jeg har for lengst sett meg lei av sangkonkurranser som Idol, The Voice og X-Factor. 
Dermed skulle man kanskje tro et en animasjonsfilm om nettopp dette skulle bli kjedelig. 

Men skaperne av Grusomme meg og Minions har med sin nyeste film Syng, laget en trivelig film som på ingen måte finner opp kruttet på nytt, men som får deg til å smile på alle de rette stedene. 

Rollefigurene er sjarmerende, selv om de er en gjeng med vandrende klisjeer, og lydsporet er fullspekket med hitlåter som får det til å rykke i dansefoten. 

Gode musikkinnslag 

Syng tar den velkjente sangkonkurransen ut av TV-skjermen og inn på teateret. 
Koalabjørnen Buster Moon (Jan Gunnar Røise) forsøker å redde sitt gamle, ærverdige teater fra konkursens rand ved å arrangere den største sangkonkurransen byen har sett. 

Når Buster ved et uhell lover ut 100.000 dollar til vinneren, strømmer deltakerne inn og dermed er sirkuset i gang. 
Men hvordan skal Buster klare å få tak i pengene han har lovet bort? 

Den sjenerte elefanten Meena, den overarbeidede grisemammaen Rosita, den kriminelle gorillaen Johnny, rockepinnsvinet Ash og den rappkjefta musa Mike er noen av de håpefulle deltagerne. 

Figurene er godt stemmelagt av henholdsvis Emilie Skolmen Kaafjeld, Ulrikke Døvigen, Jakob Schøyen Andersen, Tomine Harket og Jon Øigarden. 
Jeg aner at det er noen komiske øyeblikk som har mistet litt brodd i den norske oversettelsen, men de norske stemmene fungerte stort sett fint. 

Det er imidlertid musikken som gjør Syng god, og denne er beholdt fra den engelske originalversjonen. 
Med unntak av noen få steder i filmen hvor det er litt snakkesynging er det altså Tori Kelly, Reese Witherspoon, Taron Egerton, Scarlett Johansson og Seth MacFarlane som imponerer med sin stemmeprakt. 

Lun og hjertevarmende 

Det er deltagerne i konkurransen som er de interessante rollefigurene i Syng. 
Jeg koste meg med Rositas dagdrømming ved kjøkkenbenken, Johnnys forsøk på å komme seg bort fra livet som bankraner og Meenas sakte vei til bedre selvtillit. 

Dessverre blir jeg aldri fenget av Buster eller hans kamp for å beholde teateret sitt, og siden hovedhandlingen ikke engasjerer skikkelig blir filmen noe ujevn og spenningen faller et par steder underveis. 

Heldigvis har filmen nok gode enkeltscener til at jeg aldri kjeder meg, men filmskaperne kunne med fordel ha utforsket flere av sideplottene i større grad. 

Lun humor og hjertevarme er stikkord for Syng når den er på sitt beste. 
Finalen har akkurat passe trøkk, er akkurat så fin, og akkurat så rørende som den burde være. 
",1
"Shelley
Virker som en uferdig historie. 

Den svensk-danske filmen Shelley har en tematikk som er utforsket mange ganger før, nemlig et ufødt barns ondskap, med Roman Polanskis Rosemary's Baby som kroneksempelet. 

Regissør Ali Abbasi viser at han kan noen triks, spesielt når det gjelder å skape urovekkende atmosfære, men det skjer litt for lite i det som virker som en uferdig historie. 

Ellen Dorrit Petersen spiller godt i en rolle som dessverre ikke er 100% gjennomført skrevet. 
Derfor blir Shelley en overnaturlig thriller som viser lovende takter, uten å overbevise helt. 

Går med på å bli surrogatmor 

Rumenske Elena (Cosmina Stratan) kommer til et avsidesliggende hus på landet for å være hushjelp for Louise (Ellen Dorrit Petersen) og Kasper (Peter Christoffersen). 

Ekteparet har mislyktes flere ganger med å få barn, og Elena sier seg villig til å være surrogatmor mot en stor pengesum. 

Graviditeten skal vise seg å bli utfordrende, og snart vender Elena seg mot fosteret i sin egen livmor. 
Har hun gått fra vettet, eller er hun i ferd med å bære frem noe ondt? 

Historien foregår i et hus langt ute på landet uten innlagt vann og strøm, noe som forklares med at de ønsker å leve et enkelt liv, samtidig som Louise indikerer en frykt for strøm. 

Mangelen av lyspærer gir fotografene Sturla Brandt Grøvlen og Nadim Carlsen anledning til å filme med naturlige lyskilder. 
Bildene er ofte mørke, men har en organisk fremtoning og gir en mørk historie den rette atmosfæren. 

Filmens blanding av formater (den starter smalt med 1,85:1 og går senere bredt ut til 2,35:1) gir dessverre liten eller ingen mening og er et unødvendig grep. 

Avsluttes frustrerende åpent 

Dyktige Ellen Dorrit Petersen spiller godt i hovedrollen, men figuren er ikke helt konsekvent. 

Når Elena kommer til huset, virker det som hun trengs for å hjelpe en syk og svak Louise, men senere i filmen virker det som om Louise har glemt at hun er syk. 
Frykten for strøm ser også ut til å forsvinne. 

Dette er et uforløst mysterium, med mindre Louise spiller syk for å vekke sympati for å myke opp Elena før det store surrogat-spørsmålet, eller om Louise på en eller annen måte får krefter av sitt ufødte barn i Elenas livmor. 

Shelley avsluttes frustrerende åpent, der ingenting av det som har skjedd forklares. 

Det er ikke slik at alt nødvendigvis må forklares på film, og kanskje ville en forklaring på en slik historie fremstå uunngåelig tåpelig, men manuset, skrevet av regissør Ali Abbasi og Maren Louise Käehne, kunne med fordel ha hatt et klarere mål. 
Nå virker det litt retningsløst. 

Det bøtes på til en viss grad av filmens uttrykk, som er mørkt og suggererende, godt hjulpet av et effektivt lydspor. 
Shelley er derfor en interessant sjangerøvelse, uten å nærme seg sjangerens beste 
",0
"Den magiske juleesken
Frisk barnefilm som leker med julepynten. 

Den magiske juleesken er en lun og humørfylt animasjonsfilm fra Danmark som er godt egnet til å gi litt julespenning til de minste barna. 

Skandinaviske juletradisjoner med stråbukker, smånisser og ikoniske situasjoner fra kjente julesanger er kløktig plassert inn i historien, og setter en lokal julesmak som vil treffe godt også i norske hjem. 

Eventyret er litt traust i handlingen, og tyr til noen unødige snarveier i plottet noen ganger, men flotte kulisser og en del morsomme formgrep gjør at dette blir en film som føles frisk i den ganske så opptråkkede julebarnefilmsjangeren. 

Julius mister troen på julen 

Historien er tuftet på en velkjent mal hvor et lite godhjertet barn er den eneste som kan redde julen. 

Denne gangen foregår handlingen i den magiske esken til barnehjemsgutten Julius (William Syversen Torgauten). 
Der har julenissen (Dennis Storhøi) blitt avsatt av den slemme Krampus (Morten Røhrt) - en real juledjevel som plager smånissene og vil gi alle barna kull i julegave. 

Menneskene i filmen er veldig enkle rollefigurer som oppfører seg som forventet i både handling og personlighet, men inne i den magiske juleesken er det flere morsomme og originale typer som gir filmen et fint særpreg. 

Spesielt Krampus er en godt skrevet skurk som henter trekk fra den greske Pan-guden og blir en passe skummel og treffende overspilt karakter. 
Her er de danske animatørene, under ledelse av regissør Jacob Ley, gode. 
De har skapt en stil og tone for Krampus som kunne vært hentet fra South Park-skaperne Trey Parker og Matt Stone hode. 

Også de tørrvittige stråbukkene fungerer godt, og vil sørge for at jeg kommer til å kjenne ekstra stor gjensynsglede med akkurat den pynten når jeg kommer hjem til jul i år. 

Gamle motiver, men ikke gammeldags 

Den magiske juleesken foregår i en verden som lener seg på skikker og julemotiver som tilhører gamle dager, og det smaker litt ""Snekker Andersen""-nostalgi av fokuset på høvelbenker, tresleiver, håndlaget julepynt og fæle maskiner som ikke virker som de skal. 

Men det gamle presenteres med humor og referanser som gjør at filmen unngår å kjennes seig og gammelmodig. 
Den store redningsaksjonen byr på en passelig dose moderne dramaturgi - med flere små spenningstopper og litt action, og vitsene er av sorten som er myntet på både liten og stor. 

Filmen sitter godt i oversettelsen fra dansk til norsk i både julekultur og dubbing. 
Det er et godt spenn i hvor mye liv og personlighet de ulike rollefigurene får av sine norske stemmer. 
Igjen er menneskene litt stive og trygge i framtoningene, mens lekenheten blomstrer inne i juleesken. 
Her er det Krampus og marsipangrisen Herman (begge i Morten Røhrts stemme), sammen med stråbukkene, som henter mest karisma fra lydsiden. 

Det er godt å se at skandinaviske juletradisjoner fornyes og fungerer i en barnefilm som lykkes med smart animasjonsarbeid. 
Den magiske juleesken serverer gjenkjennelige julebudskap i en stort sett frisk og variert innpakning – et godt kinovalg for barnefamilien i adventstiden. 
",1
"A Monster Calls
Vond og visuell monsterfilm som ikke kommer helt ut av skallet. 

A Monster Calls er en visuelt kreativ og møysommelig utført film som kombinerer animasjon, fantasy og gråbritisk realisme i en sår fortelling om tap og skyldfølelse. 

Filmen er basert på Patrick Ness sin bok med samme navn fra 2011, om en 13 år gammel gutt som får besøk av et gammelt monster da moren blir kreftsyk. 

Regissør J.A. Bayona, som virkelig traff meg med barnehjemsthrilleren The Orphanage i 2008, skaper nok en gang et velkomponert univers hvor fantasien ledsager virkeligheten med en finurlig filmlogikk som fungerer i begge verdener. 

Men til tross for et stort og vondt tema, og kraftige anstrengelser for å gi publikum konstant klump i halsen, så har Bayona laget en reservert film som aldri kommer under huden på meg. 

En monsterkamp mot kreften 

Conor (Lewis MacDougall) lever gjennom en stor tragedie. 

Hans mor er kreftsyk, og hennes kamp mot døden har lagt en klam hånd over guttens eksistens. 
En ensom eksistens. 
Faren bor med ny familie i USA, bestemor er en streng og pragmatisk eldre dame og skolekameratene er plageånder. 

En natt blir gutten oppsøkt av et monster som tilbyr sin hjelp i form av tre historier - i bytte må Conor fortelle monsteret sannhetene om marerittene han drømmer om natten. 

I filmens fantasiverden er det litt Dickens, litt folkeeventyr og mye visuell fortellerglede. 
De to første historiene leker med våre forventninger, og bruker smarte animasjoner til å poengtere småfiffige vendepunkt. 

Den siste monsterhistorien tar oss med inn i den virkelige verden - og her blir det tydelig at filmens magiske elementer ikke har nok momentum til å sette farge til filmen i møte med Conors nitriste virkelighet. 
Her blir gode tilløp og høye forventninger til en grå suppe av emosjonell smerte og rotete oppklaringer. 

Fra monster til melodrama 

Lewis MacDougall bærer mye av filmen på sine skuldre, og det er en oppgave som blir for tung for den unge skuespilleren. 

Liam Neeson gir kraft til monsteret, og Felicity Jones treffer oss i magen med sin døende rollefigur. 
Men vår hovedperson kommer aldri ut av en tilbakeholden mimikk som holder seg statisk gjennom både drømmer, håp og sorg. 
Selv Conors tårevåte sinne blir til en maske som ikke klarer å formidle de følelsene som dundrer under overflaten. 

Sigourney Weaver havner også mellom to stoler i rollen som bestemor. 
Hun blir ikke kjølig nok til å treffe den stive britiske matriarken, og mestrer heller ikke lunheten når den kreves. 

J.A Bayona sikter nok på denne sobre og nøkterne tonen i sine hovedpersoner, men når filmens manus ellers klemmer knallhardt på tårekanalene mine i samtlige 108 minutter, så flates spenningen ut av denne motfasen mellom skuespill og handling. 

Filmens klimaks blir virkelig lidende av dette, og den store ""sannheten"" som monsteret krever som betaling for sine historier, blir hverken overraskende eller spesielt engasjerende når den endelig kommer. 

A Monster Calls er verdt å se for en tidvis eventyrlig god første halvdel. 
Men til tross for store skuespillernavn, sterke følelser og en på papiret passende regissør, så blir dette en ganske tam film når den bytter ut monster med melodrama i siste akt. 
",1
"The Accountant
Ujevn, men severdig thriller. 

The Accountant er en thriller med flere positive trekk enn negative. 
Ett av de positive er Ben Affleck, som er et overbevisende kraftsenter i hovedrollen. 
Ett av de negative er Anna Kendrick, som bommer tonalt på rollen sin. 

Samspillet mellom Affleck og Kendrick mangler også kjemien som behøves for at historiens videre utvikling skal virke troverdig. 
Det er flere elementer i Bill Dubuques manus som er avhengig av litt for mange fantastiske sammentreff for å fungere optimalt. 

Regissør Gavin O'Connor gjør det heldigvis godt i filmens actionsekvenser, som er treffsikre og bombastiske, bokstavelig talt. 
Derfor blir The Accountant likevel en underholdende thriller, med noen uventede vendinger som hever filmopplevelsen. 

Blir angrepet av leiemordere 

Regnskapsføreren Christian Wolff (Ben Affleck) blir hyret av milliardæren Lamar (John Lithgow) til å gjennomgå regnskapet i selskapet hans for å finne ut hvor det har blitt av et stort pengebeløp. 

Han får hjelp av Dana (Anna Kendrick), men noen vil legge lokk på saken, og de blir angrepet av flere leiemordere under ledelse av Brax (Jon Bernthal). 
Det viser seg at Wolff er fullt kapabel til å yte motstand. 
Han er nemlig en helt spesiell regnskapsfører, vant til å hanskes med kriminelle. 

Samtidig er skatteetaten på jakt etter ham, nærmere bestemt Ray King (J.K. Simmons) og Marybeth Medina (Cynthia Addai-Robinson). 

I tilbakeblikk får vi skildret biter av Wolffs vanskelige barndom, og vi forstår at han har autisme som hans militærfar behandler på hardhendt vis for å forberede sønnen på fremtiden. 

Filmen tegner et sørgelig bilde av en person som er blitt formet til en tøff soldat for å hanskes med diagnosen. 
Figurens autisme blir lite annet enn et ekstra personlighetstrekk som kan virke overflødig, men gir Affleck litt mer å spille på. 

Han presterer avmålt og behersket, selv i actionscener der adrenalinet flyter. 
Figurens problemer med å kommunisere med andre blir også skildret på en troverdig og sympatisk måte. 

Ikke troverdig motspiller 

Det er verre med hans motspiller gjennom store deler av filmen, Anna Kendrick. 
Hun har vært god tidligere, som i Up In The Air og Pitch Perfect, men i The Accountant virker hun rett og slett feil i rollen. 

31-åringen spiller Dana som om hun er en naiv tenåring, og det er rett og slett ikke troverdig. 
Dessuten takler hun mordforsøk og brutale drapssituasjoner med en bemerkelsesverdig fatning som heller ikke kan kjøpes. 

Affleck og Kendrick greier ikke å skape et bånd mellom sine figurer som gjør at vi tror på Wolffs handlinger for å beskytte henne med sitt eget liv som innsats. 

The Accountant er best i scenene der Wolff er alene med sine demoner, der Affleck får vist litt av sitt potensial som skuespiller. 
Jeg liker også actionsekvensene der Wolff benytter seg av sin våpenekspertise. 

Der fyller regissør Gavin O'Connor lerretet med effektiv spenning med høyt trykk, filmet med mørke og røffe bilder av Seamus McGarvey, en av det siste tiårets dyktigste fotografer. 

The Accountant er ingen fulltreffer, med litt ujevn kvalitet på manus og skuespill, men når den treffer, er dette en tøff thriller med noen ess i ermet som gjør filmen severdig 
",1
"Vildanden
Ibsen-tragedie beveger fremdeles. 

Den australske filmen The Daughter heter Vildanden i Norge, fordi filmen er inspirert av Henrik Ibsens skuespill fra 1884. 

Regissør og manusforfatter Simon Stone forteller en nåtidshistorie innenfor Ibsens rammeverk, der gamle hemmeligheter står i fare for å ødelegge både vennskap og familieforhold. 

Her blir det tragedie og tristesse nok til alle, av og til med et litt såpedramatisk preg, men skuespillerne er sterke og de beste scenene har en intensitet som gjør Vildanden til et bevegende drama. 

Oppdager ødeleggende hemmeligheter 

Historien er altså fritt tolket etter Ibsens stykke, men er fremdeles gjenkjennelig: 
Etter flere år utenlands kommer Christian (Paul Schneider) hjem til en liten by i Australia når hans rike far Henry (Geoffrey Rush) skal gifte seg. 

Der gjenforenes han med ungdomskameraten Oliver (Ewen Leslie), som lever lykkelig med kona Charlotte (Miranda Otto) og datteren Hedvig (Odessa Young). 

Christian er bitter på faren på grunn av morens selvmord flere år tidligere, og når han oppdager ødeleggende hemmeligheter som involverer både familie og venner, føler han seg kallet til å røpe dem. 

Mens Ibsens skuespill blandet komiske elementer inn i tragedien, er det ikke mye morsomt å hente i Simon Stones film. 

Her handler det om å få dype livsløgner avslørt, med alvorlige og tåredryppende konsekvenser. 
Hvorfor Christian føler et behov for å være budbringeren av uønskede budskap er litt uklart. 

Filmen får det til å virke som han rett og slett vil hevne seg på sin egen far, samtidig som Christian muligens ubevisst ønsker å ødelegge sin kamerats lykke, vel vitende om at hans eget kjærlighetsliv ligger i ruiner. 

Sikker regi av debutant 

Persongalleriet er jevnt over solid spilt, der alle figurene har ulike motivasjoner og utfordringer. 

Stone gjør en god jobb med å gi alle sin del av historien, eksempelvis Olivers jobbjakt, Hedvigs famlende kjærlighetsliv og Christians skrantende forhold per Skype. 

Selv birollene til Miranda Otto, Geoffrey Rush og Sam Neill er romslige nok til å gi en forståelse av deres betydning for hverandre, og få publikum til å bry seg om deres skjebner. 

Tematisk er denne filmversjonen av Vildanden tro mot Ibsens skuespill når den spør om mennesker får det bedre eller verre av å vite sannheten. 

Svaret virker å være ganske klart i filmen, selv om avslutningen er litt åpnere enn Ibsen skrev den. 
Man sitter likevel lettere rystet under rulleteksten. 
Tragedien beveger, takket være sterkt skuespill og en gjennomført dramaturgi med sikker regi. 

Simon Stone debuterer faktisk som filmregissør her, men har lang fartstid fra teater, og satte opp Vildanden i Sydney i 2011 og i London i 2014. 
Kanskje er det derfor deler av filmen har et litt teatralsk preg, men det er ikke negativt ment. 

(Det er for øvrig ikke første gang at Vildanden filmatiseres i Australia. 
The Wild Duck fra 1984 hadde Liv Ullmann og Jeremy Irons i to av hovedrollene. 
",1
"Hacksaw Ridge
Voldsomt krigsdrama om ikkevold. 

Hacksaw Ridge er et kjærkomment comeback fra regissøren Mel Gibson. 
Den gamle Mad Max- og Dødelig våpen-stjerna står nemlig ikke foran kamera her, men hans nærvær bak er i aller høyeste grad merkbart. 

Dette er et voldsomt krigsdrama som er preget av Gibsons religiøse overbevisning. 
Det blir til tider litt symboltungt, og han maler med en bred pensel i glorifiseringen av filmens hovedperson, godt hjulpet av komponist Rupert Gregson-Williams sin bombastiske heltemusikk. 

Hacksaw Ridge er likevel en solid og gjennomført krigsfilm, med et fortellerteknisk imponerende driv, effektive og grufulle virkemidler og et budskap som man aner at regissøren føler sterkt for. 
Derfor er dette så absolutt en film man føler på kroppen. 

Nekter å bruke våpen 

Historien er basert på virkelige personer og hendelser, med Desmond Doss (Andrew Garfield) i fokus. 
Den unge mannen fra Virginia verver seg til den amerikanske hæren under andre verdenskrig, men nekter å bruke våpen på grunn av sin overbevisning. 

Dette gir ham store problemer med både offiserer og medsoldater i militærleiren Fort Jackson i South Carolina, siden hans motvilje tolkes som feighet. 

Når han likevel blir sendt ut i krigen som sanitetssoldat på den japanske øya Okinawa, får han vist hva som bor i ham i det brutale slaget på toppen av klippen som kalles Hacksaw Ridge. 

Anslaget viser glimt av hva som er i vente av krigens redsler, før en kort skildring av Desmonds barndom forklarer litt av årsaken til hvorfor han utvikler sin pasifistiske holdning. 

Senere tilbakeblikk utdyper hans standpunkt, i tøffe scener med hans alkoholiserte og voldsomme far Tom (Hugo Weaving), som er merket av sine opplevelser under første verdenskrig. 

Det blir likevel utfordrende å forstå Desmonds standhaftighet, i og med at han tilsynelatende utsetter både seg selv og sine medsoldater for stor fare ved å ikke bruke våpen. 

Man får likevel en forståelse for hva som ligger bak gjennom Andrew Garfields sterke og sympatiske skuespill. 
Akkurat som figuren han spiller, får den tidligere The Amazing Spider-Man-stjerna for alvor vist hva som bor i ham. 

Formidler et ikkevoldelig syn 

Hovedpersonens religiøse overbevisning ligger der som en rød tråd gjennom hele filmen, uten at det føles moraliserende, men først og fremst menneskelig. 

Kun i noen scener skildres forbindelsen mellom Desmond Doss og hans Gud på et litt for symboltungt vis. 
Mel Gibson er i det minste åpen og ærlig om sine intensjoner. 

Hacksaw Ridge er på mange måter en god, gammeldags krigsfilm om heltemodige soldaters offer, samtidig som den formidler et ikkevoldelig syn. 
Det er en selvmotsigelse, men det er nettopp det som gjør hovedpersonen i filmen interessant. 

Desmond Doss er selvsagt ikke den eneste figuren i filmen. 
Han har en sukkersøt og nostalgisk romanse i 1940-tallets ånd med sykepleieren Dorothy (Teresa Palmer), der det smøres litt for tykt på med hjerte og smerte. 

Den beste birollen på hjemmebane spilles av Hugo Weaving som Desmonds far, en tragisk skikkelse som sliter med skyldfølelse fordi han overlevde, mens kameratene døde i den forrige verdenskrigen. 

Han er påført varige mentale skader, men oppnår en slags forsoning gjennom sønnens kamp. 

Når Desmond verver seg, er hans første hinder den strenge sersjanten Howell (Vince Vaughn). 
Han introduseres på nøyaktig samme måte som sersjant Hartman (R. 
Lee Ermey) i Stanley Kubricks Full Metal Jacket, nemlig som kjeftesmelle som finner på kallenavn til sine soldater. 

Selv om Vaughn gjør en brukbar innsats, taper han akkurat den sammenligningen med god margin. 
Resten av persongalleriet består først og fremst av medsoldatene, som for så vidt er en fin samling av ulike personligheter, men de får ikke tid og rom til å feste seg skikkelig. 

Når noen dør, hvilket skjer forholdsvis ofte i filmens siste del, vekker det ingen store emosjonelle reaksjoner, annet enn vemmelse over voldsomhetene de utsettes for. 

Brutale virkemidler 

Hacksaw Ridge har et antivoldsbudskap som ironisk nok nærmest drukner i filmvold. 
Man kan undre seg over at en regissør som vil skildre pasifisme nærmest velter seg i blod, kroppsdeler og innvoller. 

Mel Gibson har imidlertid alltid brukt brutale virkemidler i sine filmer, som i Braveheart, The Passion of the Christ og Apocalypto. 
Når han nå skildrer brutal krigføring med geværer, granater og bajonetter, gjør han det uten å tilsløre hvilken effekt dette kan ha på menneskekroppen. 

Hacksaw Ridge viser en råskap uten like, og kan være hard kost for kinogjengere som ikke er vant til det, men er medrivende og visuell krigshorror av beste sort, hvis det er lov å si. 

Hacksaw Ridge er et sterkt comeback fra Mel Gibson. 
Manuset er riktignok signert Robert Schenkkan og Andrew Knight, som selvsagt skal ha sin del av æren, men dette føles likevel som en ren Gibson-film. 

Han viser seg kanskje ikke som bransjens mest subtile og innovative regissør, men Hacksaw Ridge viser at han fremdeles kan lage hardtslående og velmenende film tuftet på hans personlige verdier og idealer. 
",1
"Bleed For This
Gode boksescener i underholdende film. 

Alle elsker et comeback. 
Filmen Bleed For This skildrer bokseren Vinnie Pazienzas kamp for å komme seg tilbake til ringen etter en bilulykke i 1991. 

Dette er på mange måter en boksefilm på det jevne, med de fleste av sjangerens velbrukte klisjéer i god behold, men handler om en utøver med litt over middels store utfordringer. 

Miles Teller spiller bedre i hovedrollen enn filmen kanskje fortjener. 
Manuset gjør nemlig ikke Pazienza til en særskilt spennende figur. 
Han virker ensporet og todimensjonal, men det skal sies at dette kanskje er en fordel når man er sportsutøver med kun ett mål for øye. 

Bleed For This har gode boksescener, og forteller en underholdende historie, selv om regissør Ben Younger kanskje burde ha fått til noe enda mer spennende med filmens fargerike persongalleri. 

Pådrar seg nakkebrudd 

Vinnie Pazienza (Miles Teller) er bokseren som trenger et comeback i ringen. 
Faren og manageren Angelo Pazienza (Ciarán Hinds) setter ham i kontakt med treneren Kevin Rooney (Aaron Eckhart), som selv trenger en opptur. 

Dessverre pådrar Pazienza seg et nakkebrudd i en bilulykke som truer med å sette en strek for karrieren, men han bestemmer seg for å gjøre alle dystre spådommer til skamme. 
Sammen med Rooney, begynner Pazienza å trene i all hemmelighet, mot farens og resten av familiens vilje. 

Bleed For This er altså en klassisk mot-alle-odds-historie, der hovedpersonen må tåle adskillig mye motgang for å gjenvinne gammel ære. 

Dette har vi sett før og denne historien skiller seg ikke nevneverdig ut i hovedtrekkene. 
Filmen gir oss et glimt av heltens suksess, før den rives bort fra ham, og han må gjennom harde prøvelser for å triumfere på ny. 

Det er lett å føle sympati for Pazienza, men samtidig må man undre litt på om han er litt vel overmodig. 
Boksing er tilsynelatende alt som gjelder, og som publikummer er det veldig lett å forstå familiens holdning til Pazienzas stahet. 

Miles Teller spiller imidlertid så godt at man er nødt til å heie på ham. 
Han gir Pazienza en beundringsverdig, målbevisst personlighet som er inspirerende. 

Kunne gjort mer med persongalleriet 

Bleed For This har et flott persongalleri i familien og apparatet rundt Pazienza. 
Farens kjærlige standhaftighet skildres godt av Ciarán Hinds, mens Katey Sagal er skjønn som moren Louise, som sitter på kjøkkenet når sønnen bokser, mens resten av familien ser matchene på TV. 

Aaron Eckhart har forandret seg mye for å spille Rooney, en nedkjørt og alkoholisert mann som en gang trente Mike Tyson, og er den som gir filmen den største emosjonelle slagkraften. 

Regissør og manusforfatter Ben Younger kunne faktisk ha gjort mye mer med dette persongalleriet. 
Det har et så stort potensial for interne konflikter og utfordrende familiedynamikk at det er synd det ikke utnyttes bedre. 

Siden denne filmen faktisk eksisterer, kan man jo se for seg et sannsynlig handlingsforløp, i hvert fall i grove trekk. 
Derfor er ikke Bleed For This egnet til å overraske, men den fungerer fint som drama-fra-virkeligheten. 

Filmens boksescener skildres slik boksing på film gjerne blir skildret, nemlig i overkant komprimert og dramatisert, men likevel med et udiskutabelt spenningsnivå. 

Kvaliteten heves også av Miles Tellers engasjerte og sympatiske fremstilling av hovedpersonen. 
De obligatoriske arkivklippene av den virkelige Pazienza mot slutten av Bleed For This, antyder en litt enklere personlighet med et litt mindre vinnende vesen 
",1
"Office Christmas Party
Slem og politisk ukorrekt rølpekomedie. 

Den amerikanske komedien Office Christmas Party kommer på kino akkurat i det landets arbeidsplasser kaster seg ut i julebordsesongen. 
Det er ikke tilfeldig. 
Selvsagt er det kommersielle krefter som håper at dette skal være rett film til rett tid. 

Eventuelle bange anelser om kvaliteten blir gjort delvis til skamme, da Office Christmas Party viser seg å være en slem og politisk ukorrekt rølpekomedie, med en beundringsverdig idérikdom. 

Dessverre holder ikke historien til en hel film, og mange av innfallene er dødfødte, men om man er i humør for tøys, kan Office Christmas Party være en liten lattervekker. 

Festen tar av i feil retning 

IT-selskapet Zenotechs Chicago-avdeling trues med nedleggelse, med mindre de haler i land en viktig kontrakt før jul. 

Sjefen Clay (T.J. Miller) og mellomlederen Josh (Jason Bateman) bestemmer seg for å arrangere en stor julefest på kontoret for å overbevise en storkunde om å inngå kontrakt. 

Festen tar selvsagt av i helt feil retning, spesielt når avdelingssjefens søster Carol (Jennifer Aniston) får nyss i det som skjer. 
Hun styrer nemlig moderselskapet og har nedlagt forbud mot festlige aktiviteter. 

Det kan kanskje argumenteres at historien ikke er så viktig i en festfilm av denne typen, men det foregår faktisk endel ting under overflaten. 

Flere av figurene har problemer som må avklares i løpet av filmen, både angående jobb, kjærlighet og familie. 
Store og dype ting er det kanskje ikke, men nok til å gi komedien en viss relevans til det virkelige liv. 

Det er humoren som er filmens største satsningsområde, og den veksler fra det dumme og plumpe, som den har mest av, til noen innslag av mer raffinert vitsing. 
Noe fungerer, mens andre påfunn blir for dumme, som 3D-printing av kjønnsorganer og en usannsynlig produktplassering av et koreansk bilmerke (""It's what God would drive""). 

Feirer galskapen 

Regissørene Josh Gordon og Will Speck gir filmen et energisk driv som gjør at man i blant glemmer hvor dum den egentlig er. 
De har laget to komedier tidligere, nemlig Blades of Glory og The Switch. 

I sistnevnte spilte Jason Bateman og Jennifer Aniston hovedrollene, og de er også med her. 
Bateman spiller som vanlig en tørrvittig hverdagsmann i skjorte, mens Aniston spiller en forknytt forretningskvinne og får aldri muligheten til å utnytte sine evner som komiker. 

Begge blir til en viss grad satt i skyggen av T.J. Miller. 
Han får anledning til å feire galskapen som den uortodokse avdelingssjefen med en svært tilbakelent holdning til jobben og livet generelt. 

Office Christmas Party tar i bruk en type humor som er forholdsvis enkel og direkte. 
Her er ikke mye skjult mellom linjene. 

Filmskaperne har satt seg fore å lage den ultimate julefestkatastrofefilmen, og det gir noen lattervekkere på veien, men mot slutten sklir alt ut i en unødvendig sidehistorie om en hallik og kampen for å få internettet tilbake, av alle ting. 

Dermed blir Office Christmas Party en middels god komedie som riktignok er idérik, men mange av innfallene bommer. 
Det kan vise seg å være morsommere å være med på et faktisk julebord 
",0
"Evolution
Gåtefull fabel med stilsikre bilder. 

Evolution er en gåtefull fabel i skjæringspunktet mellom horror, science fiction og eventyr. 
Den forlater deg kanskje med flere spørsmål enn når den begynner, men dette er en visuelt slående film der stilsikre bilder forteller en dunkel historie. 

Regissør Lucile Hadzihalilovic gjør det ikke lett for publikum å tolke meningen med det hele, men det ligger en tung symbolikk over filmen med menneskets tilknytning til havet som et sentralt element. 

Evolution er ulikt det meste av det du har sett på kino i det siste. 
Bare det er grunn god nok til å gi filmen fortjent oppmerksomhet. 

Øy med spesielle innbyggere 

Vi blir introdusert for den unge gutten Nicolas (Max Brebant) som oppdager noe grufullt mens han svømmer i havet. 
Han løper hjem til en klynge med spartanske hus ved kysten, der en kvinne (Julie-Marie Parmentier) venter. 

Hun reagerer tilsynelatende ikke på guttens historie om det han har sett. 
Senere blir det klart at hun ikke er moren hans, at dette stedet har en noe spesiell innbyggermasse, og at guttene på øya er tiltenkt et spesielt formål. 

En annen ung kvinne, Stella (Roxane Duran), knytter emosjonelle bånd til Nicolas, og kan bli den som hjelper ham til å unngå en vond skjebne. 

Det tar ikke lang tid før filmen signaliserer med en mørk og illevarslende estetikk at handlingen foregår i et annerledes samfunn. 
Nicolas kommer tilsynelatende opprinnelig fra den virkelige verden. 
Han tegner i alle fall bilder derfra, uten at sammenhengen kommer for en dag. 
Man må bare fantasere hvordan han kan ha havnet på øya. 

Husene der har ingen personlige trekk, nesten ingen møbler eller annet interiør. 
De opprinnelig kalkhvite bygningene er tæret på av saltvann, som om figurene har tatt over en forfallen by som har stått forlatt i mange tiår. 

Fukten sprer seg overalt og det kan virke som at figurene har et helt spesielt forhold til sjøvann, tang og tare. 
Her gir filmen noen mystiske og marerittaktige bilder, stilig fotografert av Manuel Dacosse, og akkompagnert av Jesús Díaz og Zacarías M. de la Rivas atmosfæriske elektronika-musikk. 

Strekker fantasien vel langt 

Unge Max Brebant spiller Nicolas med et sårt og uskyldig uttrykk, og man kan undre på hvordan regissør Hadzihalilovic har gått frem for å forklare filmens historie for den lille gutten. 

Han må nemlig gjennom noen forstyrrende situasjoner som kanskje strekker fantasien vel langt, men som gir noen bilder som man kommer til å huske en stund. 

Kvinnene i filmen er sminket og fotografert til å ligne hverandre, men Roxane Duran skiller seg ut med et engleaktig ansikt som man kunne ha funnet i et portrett fra renessansen. 
Hun viser også et snev av menneskelighet i et ellers kaldt og umenneskelig miljø. 

Evolution er den andre spillefilmen fra Lucile Hadzihalilovic, som debuterte med Innocence i 2004 og samarbeidet med ektemannen Gaspar Noe på Enter The Void i 2009. 

Hennes andre film kan sees på som en allegori over menneskehetens vei fra havet til landjorda, hvordan vi er avhengige av havet, eller kanskje er det en kommentar til våre forsøk på å bryte med den naturlige evolusjonen ved hjelp av genmanipulasjon og annen forskning. 

Sikkert er det at Evolution er en særegen film som kan bety ulike ting for publikum. 
Det er en spesiell opplevelse som kan frustrere den som måtte føle et behov for forklarende fortellergrep, men som også pirrer fantasien med sære inntrykk 
",1
"Rogue One: A Star Wars Story
Den har farten, flyten og eventyrfølelsen. 

Rogue One: 
A Star Wars Story er den første Star Wars-filmen som ikke tilhører selve sagaen, som så langt spenner fra episode 1 til 7, men den føles på alle måter som ekte vare. 

Regissør Gareth Edwards (Monsters, Godzilla) har laget en film som kanskje minner mest om Imperiet slår tilbake (1980), anerkjent som seriens beste. 

Den har farten, flyten og eventyrfølelsen, og mangler bare den avvæpnende humoren og et rikere persongalleri som kjennetegner Star Wars på sitt aller beste. 
Rogue One er likevel mer enn god nok til å sette fantasien i full sving hos alle som elsker underholdende eventyr i galakser langt, langt borte. 

Dødsstjernen truer 

Handlingen skildrer opptakten til den første filmen fra 1977. 
Hovedpersonen er Jyn Erso (Felicity Jones), som går gjennom den samme reisen som Luke Skywalker i den første og Rey i den nyeste. 

Også Jyn er ung og selvstendig, likegyldig til kampen mot Imperiet og kastes inn i et eventyr hun ikke søker. 
Det viser seg at hennes far, Galen Erso (Mads Mikkelsen), som hun ikke har sett på mange år, er konstruktøren bak den nybygde Dødsstjernen. 

Når opprørerne vil finne ut hvordan Imperiets supervåpen kan ødelegges, blir Jyn et viktig redskap. 
Hun blir tvunget ut på et interplanetarisk tokt for å lete etter faren med en gjeng krigere fra opprørsalliansen, blant andre Cassian Andor (Diego Luna) og roboten K-2SO (Alan Tyduk). 

Rogue One kaster ikke bort tid og setter eventyret i gang med det samme. 
Spenningen er der fra begynnelsen, samtidig som Gareth Edwards og hans (antageligvis) enorme stab skaper et stort, deilig og mangfoldig univers som er lett å kjenne igjen fra tidligere filmer. 

Historien foregår kanskje på nye planeter, men det visuelle uttrykket har en umiskjennelig Star Wars'sk signatur. 
Her pakkes eventyret inn i effektfulle actionsekvenser av ypperste sort, med et knippe helter som rekker gjøre seg nok bemerket til at man bryr seg om deres skjebner. 

Ved siden av de som allerede er nevnt, gjør også Forest Whitaker, Donnie Yen og Riz Ahmed fine roller, mens Ben Mendelsohn er akkurat passe slem som Krennic, mannen med kommandoen på Dødsstjernen. 

Mørkere historie 

Av og til er Rogue One litt for ivrig til å gi vink til andre Star Wars-filmer. 
Dette er spesielt merkbart med den tørrvittige roboten K-2SO, når den utregner odds, har en dårlig følelse, eller holder vakt ved et kontrollpanel i en fengselsblokk. 

Her bruker filmen altså referanser til dialog og situasjoner som ikke har skjedd ennå i seriens kronologi. 
Samtidig har filmskaperne flittig gjenskapt miljøer, personkarakteristikker og teknologi som vi drar kjensel på. 
Dette er kanskje naturlig, siden historien foregår rett før den første Star Wars-filmen begynner, men det føles som om regissøren av og til er litt i overkant bakoverskuende. 

Rogue One gir også glimt av noen kjente figurer som ikke kan spilles av de opprinnelige skuespillerne, og dette slår ikke helt heldig ut. 
CGI-teknologien har rett og slett ikke kommet langt nok. 
Heldigvis gjelder dette noen få scener i filmen, og det skjemmer ikke helhetsinntrykket nevneverdig. 

Samtidig som Rogue One: 
A Star Wars Story har mye til felles med de andre filmene, har den også en litt annen stemning. 
Historien er mørkere og mer alvorlig for de impliserte, noe som er forståelig på grunn av det som utspiller seg, men som samtidig gjør at man savner flere humoristiske glimt. 

Kanskje er det også derfor filmen utelater noen av formgrepene vi har blitt vante til, som den rullende introteksten og de sveipende overgangene mellom scenene, nettopp for å signalisere forskjellene og understreke at denne filmen er noe for seg selv. 

Det er likevel ingen tvil om at Gareth Edwards har regissert en film med mer enn nok Star Wars-DNA i seg til at Rogue One føyer seg pent inn blant de eksisterende filmene. 
På sitt beste er dette susende god underholdning som viser at Disney heldigvis mener alvor med den pågående utvidelsen av dette høyt elskede universet 
",1
"Passengers
Det sier bare ""poff"" mellom Lawrence og Pratt. 

Når to av Hollywoods heteste navn, Jennifer Lawrence og Chris Pratt, opptrer i én og samme film, er det lov å forvente fyrverkeri. 

Passengers er ganske underholdende science fiction om en romferd der det oppstår store problemer. 
Filmen er pen å se på, stødig regissert av Morten Tyldum og virker gjennomført profesjonell. 

Den sentrale kjærlighetshistorien mellom hovedpersonene virker dessverre like kald og steril som omgivelsene, og forsvinner i store deler av filmen til fordel for effektfull spenning. 

Det er synd at skuespillernes stjernestatus ikke lar seg omsette i gnistrende kjemi, men som ren spenningsfilm er Passengers brukbar. 

Våkner for tidlig 

Romskipet Avalon er på vei til en ny planetkoloni med 5000 passasjerer i dvale. 
En teknisk feil gjør at Jim (Chris Pratt) våkner opp 90 år for tidlig, uten muligheter til å gå tilbake i dvale. 
Hans eneste samtalepartner er robotbartenderen Arthur (Michael Sheen). 

Jim bestemmer seg for å vekke Aurora (Jennifer Lawrence), men et gryende forhold møter veggen når omstendighetene rundt vekkingen blir kjent, samtidig som det blir klart at romskipet er i alvorlig trøbbel. 

Det er mange ting ved historien i Passengers som fascinerer, først og fremst ideen om at menneskeheten er i ferd med å kolonisere verdensrommet. 
Man kan tenke seg mange utfordringer og problemstillinger som det kunne vært interessant å utforske. 

I Passengers handler det i stedet om Jims moralske valg, og hvilke konsekvenser det får for Auroras liv. 
Filmen viser med all tydelighet det monumentale i Jims handling og hennes problemer med å takle det. 
Så går handlingen vekk fra denne problemstillingen, og introduserer en ny utfordring av en mer teknisk art. 

Lekre visuelle virkemidler 

Passengers er en veldig pen film, med et overdådig romskip som kanskje virker i overkant romslig og luksuriøst. 

Det er kanskje ikke helt troverdig rent romfartsteknisk, men det er i det minste en viss underholdningsverdi i flere av de lekre og oppfinnsomme visuelle virkemidlene, med Michael Sheens tørrvittige robotbartender og et basseng med gravitasjonsproblemer som høydepunkter. 

Romskipets eskalerende problem, som starter med små tegn, blir etter hvert presserende, og det kan nok virke veldig enkelt at de to våkne passasjerene skulle kunne være i stand til å vite noe som helst om å reparere et enormt romskip, men det koker ned til noe så enkelt og banalt som at det må skrus på noen brytere. 

Passengers er på ingen måte en dårlig film fra Morten Tyldum, den bare sliter litt med å skape det store engasjementet og entusiasmen. 
Det er lett å føle at man burde føle mer for det som skjer. 

Det måtte ha oppstått noe mer nært og inderlig mellom Jim og Aurora for at historien skulle grepet sterkere. 
Kjærlighetshistorien utvannes av science fiction-ideene og vice versa. 

Passengers kommer derfor trolig ikke til å bli den kassasuksessen som man skulle tro med to av tidens største filmstjerner i hovedrollene. 
Det burde kunne forventes noe stort når Jennifer Lawrence og Chris Pratt braker sammen, men det sier bare ""poff"" 
",1
"Dyrene i Hakkebakkeskogen
Noe mer enn et nostalgisk pliktløp. 

Regissør Rasmus A. Sivertsen og Qvisten Animasjon fortsetter arbeidet med å fornye gamle barnefavoritter til kinolerretet. 
Etter suksess med blant annet Flåklypa-filmene og fjorårets Knutsen & Ludvigsen og den fæle Rasputin, virket kanskje Dyrene i Hakkebakkeskogen som en helt naturlig utfordring. 

Den takler Sivertsen godt, for dette har blitt en kvikk, munter, morsom og ørlite grann skummel film. 
Karsten Fullus stramme manus holder seg ganske tett til Torbjørn Egners originale tekst, men dette universet har fått et friskt uttrykk som gjør filmen til noe mer enn et nostalgisk pliktløp. 

Dyrene i Hakkebakkeskogen er førsteklasses underholdning for de minste, og høyst sannsynligvis også for foreldrene deres. 

Ingenting mangler 

De fleste kjenner kanskje historien, men for de som trenger en liten oppfriskning, handler dette altså om ulike figurer i Hakkebakkeskogen. 

Klatremus må unngå Mikkel Rev. 
Bestemor Skogmus må unnslippe Petter Pinnsvin. 
Bakermester Harepus må lære bakergutten hvordan man egentlig lager pepperkaker. 

Brumlemann må reddes fra mannen og kona fra gården. 
Og så avsluttes det hele med et aldri så lite 50-års-lag. 
Ingenting mangler, alt er med - og litt til. 

Det å lage stop motion-animasjon er dyrt og tidkrevende, men produksjonsteamet på Østerås i Bærum har åpenbart funnet en overkommelig måte å gjøre det på. 
Det vises nok at det økonomiseres med gjentagende bakgrunner og en nøysom skala. 
Den samme skogen filmes fra ulike vinkler, men det gjør ingenting. 

Figurene er morsomme skapninger, som minner mye om Egners originale tegninger. 

De har dessuten fått gode stemmer, takket være spretten dubbing av blant andre Nils Jørgen Kaalstad som Morten Skogmus, Stig Henrik Hoff som Mikkel Rev, Wenche Myhre som Bestemor Skogmus og Egil Hegerberg i et gøyalt innhopp som Petter Pinnsvins stemme. 

Fremdeles fengende 

Den kanskje største genistreken, er at filmskaperne har hyret Katzenjammer til å tonelegge de kjente og kjære melodiene, som viser seg å være perfekte som kjapp og energisk skranglepop. 

Her er det bare å synge med, for Christian Hartmanns musikk og Torbjørn Egners tekster er fremdeles fengende, og blir enda bedre med Katzenjammer-lyd. 

Gaute Storaas har laget fin filmmusikk som komplementerer det musikalske aspektet. 

Dyrene i Hakkebakkeskogen er over på en time og et kvarter, som er en perfekt lengde for de aller yngste. 
I løpet av den tiden har alle de viktige sjekkpunktene på lista blitt krysset av, uten at historien på noe tidspunkt føles gammel og utbrukt. 

Denne filmen blir derfor nok en suksess for Rasmus A. Sivertsen og staben i Qvisten Animasjon. 

Det er omtrent garantert at Torbjørn Egner ville nikket anerkjennende til det de har gjort med hans klassiske fortelling, for Dyrene i Hakkebakkeskogen er sjarmerende underholdning med stor fortellerglede 
",1
"Min pappa Toni Erdmann
Fantastiske prestasjoner i hovedrollene. 

Vi forbinder Tyskland med mye, men kanskje ikke humor. 
Derfor kommer 
Min pappa Toni Erdmann som en særdeles hyggelig og uventet overraskelse. 

Denne tyske filmen er nemlig veldig morsom, samtidig som den elegant skildrer en fars rørende forsøk på å få bedre kontakt med sin datter. 

Filmen er lenger enn den trenger å være, og går glipp av en fantastisk slutt, men Min pappa Toni Erdmann er likevel en av årets beste filmer. 

Regissør og manusforfatter Maren Ade morer og gleder filmelskere med en historie med et stort hjerte, løftet frem av fantastiske prestasjoner i de to hovedrollene. 

Winfried (Peter Simonischek) forsøker å gjenopprette kontakten med sin voksne datter Ines (Sandra Hüller) og drar på et spontant besøk til Romania, der hun jobber. 

Det viser seg at de er svært forskjellige. 
Han er musikklærer og romantiker. 
Hun er karrierejagende forretningskvinne. 
Samtidig er de like, for begge er ensomme og deprimerte bak sine respektive fasader. 

Winfried kler seg ut som sitt alter ego, Toni Erdmann, med stygg parykk og løstenner, og forsøker å bruke overraskende humor som en tilnærmingsmetode. 

Stadig eskalerende absurditeter 

Samtidig som dette er en tidløs skildring av problematisk dynamikk mellom familiemedlemmer, er dette også en tidsspesifikk skildring med satiriske drag av Europas finanselite. 

Kontrastene mellom Winfrieds fargerike påfunn og det nesten parodiske kalde og striglete miljøet som Ines forsøker å være en del av, resulterer i humor av høy klasse, der flaue smil og godhjertet latter avløser hverandre med jevne mellomrom. 

Toni Erdmann er nemlig ikke redd for å snakke åpent og ærlig, mens Ines er livredd for at han skal gjøre nettopp det i venners og forretningspartneres nærvær. 
Dette fører dem opp i situasjoner med stadig eskalerende absurditeter, som setter det allerede skjøre far/datter-forholdet på prøve, og som gjør Winfried oppriktig bekymret på datterens vegne. 

Peter Simonischek og Sandra Hüller er fortreffelige i sine hovedroller, med et overbevisende samspill som hever både figurene og historien. 
De fremstår som åpenbart ekte personligheter med sine gleder, sorger, kvaliteter, feil og mangler. 

Det er noe dypt menneskelig ved dem, der man aner smerten som ligger bak Winfrieds behov for å uttrykke seg gjennom alter egoet Toni Erdmann. 
Datterens triste og alvorstunge personlighet skinner også tydelig gjennom den anstrengte forretningsfasaden. 

Begge er ensomme og ulykkelige, og det blir etter hvert åpenbart at far og datter virkelig trenger hverandre. 
Dette er flotte, velskrevne og velspilte figurer man føler for, og som man ønsker vel. 

Ikke helt perfekt 

Min pappa Toni Erdmann er fantastisk på så mange felt at den virkelig er verdt et kinobesøk, men helt perfekt er den likevel ikke. 
Den varer i 2 timer og 42 minutter, og kunne hatt godt av en strammere redigering, trolig uten at det hadde gått på bekostning av kvaliteten. 

Far og datter drar blant annet på en lengre utflukt i jobbsammenheng som ikke tilfører filmen stort. 
Den største muligheten ligger likevel i filmens siste akt, som ikke skal avsløres, men der Maren Ade lar den perfekte avslutningen gå fra seg. 

Der er det nemlig et øyeblikk som skriker etter rulletekst, men som viser seg å være langt i fra siste scene. 
I stedet varer filmen enda en stund, og fører oss mot en åpnere og mer bittersøt avslutning, som heller ikke skal avsløres, men som med fordel burde ha forsvunnet i klippen. 

Min pappa Toni Erdmann var manges favoritt på filmfestivalen i Cannes, der den overraskende ikke fikk noen priser. 
Maren Ade fikk en solid revansje da filmen nylig vant alle de viktigste prisene på European Film Awards. 

Du bør selv finne ut hvorvidt den er verdt det, for Min pappa Toni Erdmann er en helt spesiell film med en sterk historie, fortreffelige figurer og en nydelig blanding av humoristiske anslag og dramatiske øyeblikk som spiller på hjertestrengene. 

Maren Ade burde ha økonomisert litt strengere med historiefortellingen underveis, og avsluttet tidligere, men det endrer ikke det faktum av Min pappa Toni Erdmann får en hjertelig og entusiastisk anbefaling 
",1
"Hundreogettåringen som stakk fra regningen og forsvant
En litt for omstendelig historie. 

Hundreogettåringen som stakk fra regningen og forsvant er oppfølgeren til Hundreåringen som klatret ut av vinduet og forsvant, som ble en kjempesuksess i 2013. 

Det er småmorsomt og ganske underholdende også denne gangen, bare i litt mindre grad enn sist. 

En alderssminket Robert Gustafsson er god i hovedrollen som en slags geriatrisk Forrest Gump på svensk, men det blir litt mye mas og en litt for omstendelig historie som skal fortelles. 

På jakt etter brusoppskrift 

I forrige film havnet Allan Karlsson (Robert Gustafsson) på Bali med en god slump penger, som kanskje ikke var hans. 

Nå reiser han og kameraten Julius (Iwar Wiklander) tilbake til Europa for å finne en topphemmelig brusoppskrift, som både CIA og russiske Stina (Svetlana Rodina Ljungkvist) er på jakt etter. 

Samtidig er broren til en av figurene fra den første filmen på jakt etter Allan for å ta hevn og få pengene tilbake. 

Det er flere historietråder i filmen, og ikke alle er like interessante. 
Kulturkollisjonen mellom verdensvante CIA-agenter og svensk småby-politi mangler humoristisk snert. 

Familiedramatikken mellom de vordende foreldrene Benny og Miriam tilfører heller ikke filmen stort. 
Det er fremdeles Allan og Julius sine opplevelser som virker mest spennende, der de uforvarende ramler ut i flere merkelige situasjoner. 

Samspillet mellom Gustafsson og Wiklander virker godt etablert og samkjørt, og gir publikum mye å humre av. 

Tilbakeblikk på den kalde krigen 

Hundreogettåringen som stakk fra regningen og forsvant har som sin forgjenger flere tilbakeblikk til Allans liv, men mens han forrige gang snublet inn i flere begivenheter, er det ett spesielt fokus i oppfølgeren, nemlig den kalde krigen mellom USA og Sovjetunionen og det anstrengte forholdet mellom landenes respektive presidenter, Leonid Bresjnev og Richard Nixon. 

Det er åpenbart brukt store ressurser på å visualisere deres tidsepoke i filmen, og kanskje overdrives antallet scener som et resultat. 
Men det er i det minste fornøyelig å endelig få den egentlige forklaringen på hvorfor nedrustningsforhandlingene fra 1969 til 1972 fikk forkortelsen SALT. 

Allan Karlsson er helt klart en ganske annerledes filmhelt enn vi er vant til. 
Aldersminken er kanskje ikke helt overbevisende, men den gjør jobben greit nok til at Gustafsson kan ha det morsomt med en 101-årings kropp. 

Filmens sexscene kunne man kanskje ha vært foruten, det blir litt plumpt, men ellers er Hundreogettåringen som stakk fra regningen og forsvant, om ikke helt vellykket, så i alle fall en sympatisk liten komedie som vil være stor. 
",0
"Perfekte fremmede
Elegant spilt middagsdrama. 

Perfekte fremmede finner sted rundt et middagsbord, men historien er alt annet enn stillesittende. 
Dette italienske dramaet handler om hemmelighetene vi har for hverandre, og hva som kan skje når de kommer frem i lyset. 

Utgangspunktet virker kanskje litt søkt, samtidig som filmens figurer lar leken gå så langt at det ikke lenger er helt troverdig, men Perfekte fremmede er elegant spilt og serverer noen sannheter om voksne parforhold som det skal gå an å kjenne seg helt eller delvis igjen i. 

Farlig lek med mobil 

Sju gamle venner møtes til middag, nemlig venneparene Rocco og Eva (Marco Giallini og Kasia Smutniak), Lele og Carlotta (Valerio Mastandrea og Anna Foglietta), Cosimo og Bianca (Edoardo Leo og Alba Rohrwacher) og Peppe (Giuseppe Battiston), som kommer alene. 

Eva er vertinne og tar initiativet til en spesiell lek. 
Alle legger mobiltelefonene på bordet og må lese høyt meldinger som kommer inn, eller ta imot samtaler på høyttaler. 

Selvfølgelig renner det inn med kompromitterende meldinger og oppringninger. 
Det kommer hemmeligheter for en dag som setter alle forholdene på prøve, samtidig som en måneformørkelse er underveis. 

Introduksjonen av filmens figurer viser at de tilsynelatende er lykkelige og tilfredse, men regissør Paolo Genovese, som også har skrevet manuset sammen med fire andre, smetter inn små glimt som viser at noe ikke er helt som det skal være. 

Det dreier seg om små blikk eller handlinger som vekker mistanke om at lykken er overfladisk. 
Hvorfor figurene går med på Evas lek er litt vanskelig å forstå all den tid historiens gang viser at flere av dem får meldinger og telefoner som de måtte forstå at det var en stor risiko for at de kunne få. 

Men dette fører i alle fall til avsløringer av flere private og pikante hemmeligheter som setter forholdene i nye lys. 

Full av komplikasjoner 

Perfekte fremmede heter det den heter fordi det viser seg at figurene ikke kjenner hverandre så godt som de tror at de gjør. 
Filmen skildrer godt hvordan vennskapelige forhold, og selv langvarige kjærlighetsforhold kan være skjøre når motgangen melder seg. 

Denne fredagskvelden er kanskje i overkant full av komplikasjoner, som tar over for hverandre etter tur og orden, og sliter litt på historiens troverdighet. 

Samtidig er det lett å forstå at regissør Paulo Genovese må holde konfliktnivået oppe, slik at filmen ikke mister drivet, noe den heller ikke gjør i løpet av sine 97 effektive minutter. 

Når det hele er over, sitter man igjen med følelsen av at figurene egentlig ikke har lært så mye. 
Plutselig later de i hvert fall som om ingenting har skjedd, selv om man som publikummer føler at figurene ikke kan forholde seg til hverandre på samme måte igjen. 

Skjedde ikke det som nettopp skjedde? 
Eller slår beskyttelsesinstinktene til, og får figurene til å feie alt under teppet og late som om alt er som før? 

Perfekte fremmede gir ikke svar på alt, men stiller en rekke interessante spørsmål. 
Filmen vant publikumsprisen på filmfestivalen i Haugesund, og den er akkurat god nok til å rettferdiggjøre det 
",1
"Why Him?
Denne komedien duger ikke. 

Why Him? har Bryan Cranston og James Franco i hovedrollene som henholdsvis en far og hans mulige svigersønn. 
Det virker lite hensiktsmessig å sette så flinke skuespillere i en dårlig komedie som dette. 

Et uinspirert manus og kjedelig regi gjør Why Him? til en lite tilfredsstillende film. 
Man ler ikke så mye av det som skal være morsomt, og får ingen følelsesmessige reaksjoner av det som skal være søtt, trist eller rørende. 
Derfor er det liten vits å bruke tid på Why Him? 

Kan ikke fordra svigersønn 

Ned (Bryan Cranston) drar med kone og sønn på julebesøk til datteren Stephanie (Zoey Deutch) og hennes nye datamillionærkjæreste Laird (James Franco). 

Det viser seg at forholdet deres har kommet lenger enn foreldrene har visst, og det blir krise når Ned forstår at Laird har tenkt å fri til datteren. 
Han kan nemlig ikke fordra den potensielle svigersønnen. 

Flere pinlige og uheldige situasjoner oppstår, men Laird viser seg være umulig å stoppe i sine forsøk på å vinne Ned over på sin side. 

Francos figur beskrives som filterløs, og manusets fremste våpen er å utstyre ham med store mengder grovt språk. 

Det bannes hele tiden, og det er kanskje meningen at det skal spre frydefulle hvin og vantro blant publikum, men det er en slitsom taktikk som ikke fungerer. 
Man går lei av ordet ""fuck"" etter det første kvarteret. 

Det finnes innslag av situasjonskomikk som påkaller rykninger i smilebåndet, men her er det for mye vitsing om sex og narkotika som er gjort hundre tusen ganger før. 
Og når hele ensemblet blir oversprøytet av urin, er det åpenbart at filmen sliter med å være genuint morsom. 

Burde være mye morsommere 

Bryan Cranston må ha fundert under innspillingen over hvorfor han egentlig tok jobben. 
Når han sitter på do uten dopapir og en assistent må komme inn for å betjene det avanserte toalettet og Cranston slipper en fis, må han ha tenkt: 
""Jeg var med i Breaking Bad"". 

I denne filmen blir det altså ""breaking wind"" for Cranston, som ikke akkurat virker som et steg oppover karrierestigen. 

Men han spiller med en sympatisk beherskelse, selv i scener der Ned blir satt på store prøvelser. 
Cranston får akkurat bevist at han duger i en komedie. 
Det er bare komedien som ikke duger. 

Why Him? har en avslutning som blant annet involverer veteranrockerne i KISS, og som gammel fan kan jeg ikke annet enn å synes at det er litt gøy, selv om filmen burde ha fått mye mer ut av denne situasjonen. 

Her avsløres både filmens begrensede midler og regissør John Hamburgs lave ambisjoner. 

Det mest oppsiktsvekkende er at komiker Jonah Hill er en av manusforfatterne og komiker Ben Stiller en av produsentene. 
Med slike krefter burde Why Him? vært mye morsommere, men den sliter med å nærme seg midtsjiktet 
",0
"Agnus Dei
Sterkt og rørende nonnedrama. 

Den fransk-polske filmen Agnus Dei, (som betyr ""Guds lam"" på latin), forteller en vond historie basert på virkelige hendelser i kjølvannet av andre verdenskrig. 

Det er både gripende og provoserende å se ettervirkningene hos nonner i et polsk kloster flere måneder etter krigens slutt. 

Det kan være utfordrende å sette seg inn i både tanker og handlinger i situasjonen som utvikler seg. 

Flott og behersket regi av Anne Fontaine, en stram og presis historie og et strålende ensemble av skuespillere gjør Agnus Dei til et sterkt og rørende drama om menneskelighet på både godt og vondt. 

Uønskede omstendigheter 

Det er desember 1945 og Røde Kors-sykepleieren Mathilde (Lou de Laâge) er på oppdrag i Polen for å hjelpe overlevende fra en konsentrasjonsleir. 

En dag blir hun kontaktet av en desperat nonne fra et kloster i nærheten. 
Det viser seg at flere av hennes medsøstre er i uønskede omstendigheter, på grunn av russiske soldaters ugjerninger cirka 9 måneder tidligere. 

Nå begynner resultatene å melde sine ankomster, men Mathilde oppdager at det blir utfordrende å hjelpe traumatiserte nonner som er livredde for at situasjonen blir kjent utenfor klosterveggene. 

Kontrastene mellom Mathilde og nonnene kunne knapt vært større. 
Hun er en fri kvinne, mens nonnene er bundet til sin Gud med strenge regler for livsførsel og religionsutøvelse. 

De innledende møtene er preget av stor mistenksomhet og varsomhet. 
Abbedissen (Agata Kulesza) har et beskyttelsesinstinkt som filmen skal vise går lenger enn det som er forstandig. 

Forløsningen mellom Mathilde og nonnene kommer veldig plutselig, og uventet, og virker faktisk litt kunstig skildret. 
Men både før og etter er denne interessante historien godt skrevet, spilt og regissert. 

Store kontraster 

Det er når man innser omfanget av situasjonen at den store tragedien viser sitt fulle ansikt. 
Enhver krig er full av slike hendelser, som er for små til å fanges opp av historiebøkene, men er av monumental betydning for de som rammes. 

Agnus Dei lykkes i å skildre de sørgelige konsekvensene, angsten og lidelsene som plager nonnene. 

Det er ikke helt ufarlig for Mathilde å hjelpe dem, for de russiske soldatene er fremdeles i området, men filmen gjør det lett å forstå hvorfor hun føler at hun ikke kan ignorere det og føler seg nødt til å hjelpe. 

Regissør Anne Fontaine skildrer klosterdramaet med nøye utvalgte kamerautsnitt som understreker hvor lite manøvreringsrom nonnene i praksis har, begrenset som de er av skam og skyld. 

Kontrasten er stor når noen av nonnene beveger seg utenfor klosteret i et vidåpent vinterlig landskap. 
Med forsiktig bruk av virkemidler fortelles en mørk og rørende historie som kanskje får en i overkant lys slutt, men etter så mye håpløshet, er det godt med litt håp. 

Agnus 
Dei er et godt og sobert regissert etterkrigsdrama som fortjener et kinobesøk 
",1
"Book Club
Snill, trygg og konservativ komedie. 

Det er morsomt å se gamle storheter i aksjon på film, særlig når det går stadig lenger mellom hver gang de får muligheten til å vise seg frem. 

Book Club viser at Diane Keaton (Annie Hall, Manhattan), Jane Fonda (Barbarella, Klute, Kinasyndromet), Candice Bergen (Murphy Brown) og Mary Steenburgen (Tilbake til fremtiden 3) har sine kvaliteter i behold, men jeg skulle ønske at filmen ellers var litt bedre. 

Dette er en snill, trygg og konservativ komedie om romantiske forviklinger på seniornivå. 
Den er på langt nær så frekk som den antyder at den er, for denne halvsløve humoren vil aldri kunne støte noen som helst. 
Det finnes helt sikkert et publikum for Book Club der ute, og det går absolutt an å hygge seg med filmen, selv om den tar få sjanser og velger konsekvent enkle løsninger. 

Blir stimulert av Fifty Shades of Grey 

De fire gamle venninnene Diane (Diane Keaton), Vivian (Jane Fonda), Sharon (Candice Bergen) og Carol (Mary Steenburgen) møtes til sin ukentlige bokklubb. 
Nå har turen kommet til å lese og diskutere den erotiske romanen ""Fifty Shades of Grey"", en bok de har flere fordommer mot. 

Det viser seg at lesingen stimulerer dem til å se hvordan det egentlig står til med sex og romantikk i deres egne liv, noe som kaster dem ut i ulike utfordringer og problemstillinger med både nye bekjentskaper, gamle kjærester og eksisterende ektemenn. 

Om du skulle få mistanke om at denne filmen inneholder trim for eldre uten klær, kan det avkreftes. 
Det er omtrent så vidt figurene tør erkjenne at sex finnes, bortsett fra ved flau bruk av dumme metaforer. 
Erotikk har ingen plass i denne filmens univers. 

Manuset fokuserer heller på mellommenneskelige forhold, og det er vekselvis søtt og smått komisk når Diane blir kjent med den kjekke piloten Mitchell (Andy Garcia), når Jane gjenforenes med den gamle flammen Arthur (Don Johnson), når Sharon prøver seg på nettdating med George (Richard Dreyfuss), og når Carol forsøker å få respons fra den tilsynelatende distanserte ektemannen Bruce (Craig T. Nelson). 

Konfliktene stikker ikke dypt 

Regissør Bill Holderman, som også har skrevet manuset sammen med Erin Simms, lykkes i å formidle at også pensjonister kan møte samme tvil og usikkerhet i sine romantiske relasjoner som mennesker i yngre aldersgrupper. 

Problemet er at konfliktene som oppstår aldri stikker særlig dypt, de baserer seg av og til på enkle misforståelser, eller på enkelte valg som ikke fremstår spesielt troverdige og sannsynlige. 

Dette gjelder særlig Sharons forhold til eks-mannen og hans nye og svært unge kjæreste, Carols hemmelige Viagra-triks med ektemannen og Dianes frykt for at hennes voksne døtre skal finne ut at hun har startet et nytt forhold. 

Book Club er en glanset og friksjonsløs film som evner å more og underholde til en viss grad, men heller ikke mer. 
Man føler seg ikke verken provosert eller inspirert, bare gjennomsnittlig underholdt. 

Filmens fremste fortrinn er at de gamle stjernene tydelig trives foran kameralinsa, der jeg for øvrig mistenker at fotograf Andrew Dunn har brukt et filter som gjør figurene rynkefrie – med litt slørete bilder som konsekvens. 

Jeg hadde ønsket meg en film som turte gå hardere til verks, med sprekere dialog og saftigere innhold, men Book Club ser ut til å være myntet på et forsiktig publikum som liker å ta det litt mer rolig, fornuftig og måteholdent 
",0
"Den skyldige
Skaper spenning med smarte virkemidler. 

Handlingen i den danske filmen Den skyldige foregår innenfor et svært begrenset område. 
Likevel greier den debuterende regissøren Gustav Möller å skape både bevegelse, spenning og nerve. 
Sammen med Emil Nygaard Albertsen, har han skrevet en god historie med flere overraskelser på lur, samt en hemmelighet i bakgrunnen som gradvis avdekkes. 

Jakob Cedergren spiller godt i hovedrollen som en hardt presset politimann som kanskje lar seg styre av omstendigheter han har fått seg selv opp i. 
Ikke alt han foretar seg virker helt troverdig og sannsynlig, men Den skyldige overbeviser med god dramatikk skapt med få, men smarte virkemidler. 

Politimannen Asger Holm (Jakob Cedergren) sitter på alarmsentralen 112 i København, og mottar en oppringing fra Iben (Jessica Dinnage). 
Han forstår at hun later som hun ringer til datteren sin, og at hun er passasjer i en bil mot sin vilje med en mannsperson bak rattet. 

Nå må Asger ty til de tekniske hjelpemidlene han har til rådighet, en god porsjon kløkt og noen av sine politikollegaer ute i felten for å finne ut hvor Iben er og redde henne før det er for sent. 

Holder på oppmerksomheten 

Hele handlingen foregår altså tett på Asger der han sitter ved pulten sin på alarmsentralen. 
Det kan kanskje høres litt monotont ut, men det er det ikke. 

Den skyldige har sånn sett mye til felles med filmer som Vindu mot bakgården, Phone Booth, Buried, Devil og Unfriended, der handlingen utspilles på ett og samme sted. 

Hele mysteriet rundt hvorfor Iben ble kidnappet og hva sjåførens hensikter egentlig er, er filmens hovedfokus, og engasjerer mer enn godt nok til å holde på publikums oppmerksomhet. 

Samtidig blir vi tidlig fortalt at Asger skal i retten dagen etter, noe som vi forstår kan bli avgjørende for hans videre karriere. 

Vi blir ikke fortalt hva som har skjedd, men det er grunn til å tro at denne saken kan spille inn når han foretar visse valg og snakker med noen av sine gamle kollegaer på telefon. 

Dette bidrar til at man setter spørsmålstegn ved Asgers motiver, og gjør at dramatikken holder seg på et godt nivå gjennom hele spilletiden. 

Hovedrollen er avgjørende 

Kameraarbeidet i Den skyldige er godt, men uten å briljere. 
Mer spennende vinkler og oppfinnsomme kamerakjøringer kunne nok ha spritet opp filmens visuelle stil, men det er ikke sikkert at spenningen nødvendigvis hadde blitt større av den grunn. 

I stedet går linsa svært tett på Jakob Cedergren, og henger på ham som en klegg, ikke ulikt Mátyás Erdélys unike kameraarbeid i László Nemes' uforglemmelige Sauls sønn. 
Hovedrolleinnehaverens innsats blir derfor avgjørende, og Cedergren gjør en overbevisende prestasjon i en rolle der ansikt og stemmebruk avslører en stadig økende desperasjon. 

Alle bilder utover dette må publikum skape selv. 
Gjennom godt skuespill av figurer vi bare hører, men aldri ser, samt dyktig lydlegging av deres omgivelser, hørt gjennom Asgers headset, blir vi effektivt fortalt hvilke bilder vi skal se for oss i vår egen fantasi. 

Den skyldige har noen scener der Asgers valg i noen akutte situasjoner kan virke litt merkelige. 
Det kan kanskje forklares med at han har morgendagens rettsak i tankene, og derfor ikke er helt psykisk stabil. 

Det kan også forklare hans vilje til å gå langt utover sitt ansvarsfelt på alarmsentralen for å nøste opp i saken. 
Asger søker kanskje etter forsoning og tilgivelse fra seg selv, noe som forsterker hans motiver for å løse Ibens kidnapping og sørge for at hun reddes. 

Den skyldige er en tett, liten thriller med solid skuespill, god fremdrift og et spenningsnivå som overgår forventningene man har når man vet at alt foregår på et kontor 
",1
"Karsten og Petra på skattejakt
Lykkes godt med det trygge, kjente og velprøvde. 

Karsten og Petra på skattejakt er en velgjort barnefilm som avrunder den populære serien med sentimental feriehygge. 
Nyskaping og oppfinnsomhet har kanskje ikke vært det fremste målet med disse filmene, men de har truffet godt med søtladen historiefortelling for de yngste barna. 

Den nyeste filmen er like enkel og ufarlig som de foregående, men underholder med god fremdrift og et passende spenningsnivå for barnehagebarn. 
Det er altså ikke veldig skummelt, men dette universet er morsomt nok til å fenge målgruppa. 

Karsten og Petra på skattejakt er en godt gjennomført sjangerøvelse som viser at de drevne nøkkelpersonene bak kamera vet hva de gjør. 

Gjør et interessant funn 

Bestevennene Karsten (Oliver Dahl) og Petra (Alba Ørbech-Nilssen) drar på sommerferie sammen med Petras morfar Jørgen (Ivar Nørve) og hans kjære Esther (Sigrun Enge). 

De har hytte på Hvaler i Østfold, og på stranden gjør de et interessant funn som kaster dem ut på leting etter en mulig skatt på en av øyene i området. 
Det skal vise seg at sporene kan ha en forbindelse med et gammelt vennskap som morfar opplevde en sommer for 60 år siden. 

Det er nesten litt utspekulert å komme med denne filmen akkurat idet man vinker farvel til sommeren 2018, for de vakre bildene og den lune miljøskildringen av hytteliv ved sjøen, med putrende båter, innbydende strand og varme svaberg, får meg til å lengte etter mer sommer. 

I dette ferieparadiset ramler Karsten og Petra over et mysterium som kanskje ikke er fryktelig innviklet, men engasjerende nok til å holde på de aller yngste kinogjengernes oppmerksomhet. 

De aktive hovedpersonene, og deres (av og til) levende kosedyr Løveungen (Torbjørn Harr) og Frøken Kanin (Hilde Louise Asbjørnsen), blir blant annet utsatt for en bitende krabbe, en mørk hule, et gammelt fyr, en jettegryte, en sur mann og en farlig kai. 

Det er altså flere tilløp til skummelheter, men redningen er aldri langt unna i noen av situasjonene, så kinobarna rekker aldri bli for nervøse før faren er over. 

Frisk og leken 

Manuset er skrevet av Birgitte Bratseth (Knerten, Side om side, Mormor og de åtte ungene) etter en historie av Alexander Eik (Kvinnen i mitt liv, Kalde føtter, Varg Veum), og unngår de kleineste barnefilmklisjeene, slik at både historien og dialogen føles forholdsvis frisk og leken. 

Mye av æren for det tilfaller selvfølgelig også regissørene Aurora Gossé og Arne Lindtner Næss, som er bundet av de begrensningene som dette filmatiske universet har, men greier å fortelle en fin historie innenfor rammene. 

Her handler det blant annet om kjærlighet og/eller vennskap hos alle generasjonene som er representert i persongalleriet. 

Morfar Jørgen får muligheten til å minnes vennskapet med en barndomskompis, Karstens pubertale søster Siri (Anna Celine Bredal) forelsker seg i kjekke Jonas (Odin Reino Trolltun), som jobber for sin tante Vigdis (Monica Hjelle) i den lokale kiosken, og selv Løveungen og Frøken Kanin kjenner på en rar kribling i magen. 

Karsten og Petra på skattejakt er ingen revolusjon innen norsk barnefilm, noe den heller aldri forsøker å være, men lykkes godt med det trygge, kjente og velprøvde. 

Produsentene i Cinenord har laget et produkt som er skreddersydd for en spesifikk målgruppe, og denne skattejakten er god nok til at besøkstallene fra de forrige filmene etter all sannsynlighet kan oppnås. 

Dette er den sjuende filmen i serien, som også kan vise seg å bli den siste. 
I så fall er Karsten og Petra på skattejakt et fint punktum for Tor Åge Bringsværds populære figurer på kino 
",1
"The Darkest Minds
Uoriginal og repeterende sjangerfilm. 

Det er utfordrende å være sent ute i ""young adult""-sjangeren, som ofte er fantasifulle og dommedagspregede bøker og filmer rettet mot 12-18-åringer, gjerne med kjærlighet, vennskap og identitet som stikkord. 

The Darkest Minds er en helt gjennomsnittlig affære, med pene bilder, en mørk atmosfære og en sympatisk hovedfigur. 
Problemet er at dette ligner ekstremt mye på filmer vi nettopp har sett så mange av, det være seg The Hunger Games, Divergent, The Maze Runner eller The 5th Wave. 

Derfor fremstår mange av historiens elementer direkte uoriginale og repeterende til det slitsomme. 
The Darkest Minds kommer rett og slett for seint til festen, og det er ikke mer kake igjen. 

Ungdommer får spesielle evner 

Som i så mange andre ""young adult""-filmer handler det om ungdommer som blir revet vekk fra sine familier, og må kjempe mot den onde overmakta. 
Et virus har drept over 90% av alle barn og tenåringer, og de gjenlevende har utviklet spesielle evner som gjør dem farlige i myndighetenes øyne. 

De er kategorisert etter fargekoder, der for eksempel de grønne har høyere intelligens, de gule kan styre elektrisitet og de blå kan flytte på ting med tankekraft. 

Ruby (Amandla Stenberg) havner i en konsentrasjonsleir, men får hjelp til å rømme og legger ut på en risikabel leting etter et fristed for slike som henne. 
Det ingen vet, er at hun er oransje, og kan kontrollere andres tanker. 
Og ennå finnes det en enda farligere farge. 

Tam kjærlighet 

Det beste med The Darkest Minds, er hovedrolleinnehaver Amandla Stenberg, som er både sterk og sårbar som den sympatiske Ruby. 
Stenberg er ikke helt ukjent med YA-sjangeren, siden hun spilte Rue i den første The Hunger Games-filmen i 2012 og Maddy i fjorårets Everything, Everything. 

I likhet med disse to filmene, har også den kvinnelige hovedpersonen i The Darkest Minds en kjærlighetshistorie med en litt eldre gutt, Liam (Harris Dickinson), som fremstår som en typisk YA-bedårer: høy, kjekk og mer voksen for alderen enn han burde være. 

Det nølende forholdet som oppstår mellom Ruby og Liam mangler dessverre hjerte og smerte-nerven som må til for å vekke publikums engasjement. 
Ung kjærlighet skildres urovekkende tamt her. 

Likegyldig etternøler 

Konseptet rundt ungdom med spesielle evner ble utforsket bedre i Divergent-filmene, og ungdommers kamp mot svikefulle voksne var mer spennende i The Maze Runner-filmene. 

The Darkest Minds har noen effektive spenningssekvenser, som viser at regissør Jennifer Yuh Nelson (Kung Fu Panda 2 og Kung Fu Panda 3) har et klart talent, men det er ikke nok til å heve filmen. 
Den er faktisk ikke best i noe, og må finne seg i å være en likegyldig etternøler i en sjanger som ser ut til være på hell. 

Forfatter Alexandra Bracken har skrevet tre bøker i denne serien, men det forundrer meg om The Darkest Minds rekker å bli en trilogi på film før produsentene setter punktum for å minske det finansielle tapet 
",0
"A Prayer Before Dawn
Ubehagelig god fengselsfilm. 

En fengselshistorie fra virkeligheten filmatiseres med en intens atmosfære og brutal miljøskildring i A Prayer Before Dawn. 

Britiske Billy Moores opplevelser i et thailandsk fengsel kan tidvis minne om tidligere tiders fengselsfilmer, men regissør Jean-Stéphane Sauvaire skildrer det med et nærgående kamera som ubønnhørlig fanger opp hud, hår, blod og svette i varme, skitne og klaustrofobiske omgivelser. 

Joe Cole (Peaky Blinders, Green Room, Skins) gjør en kraftprestasjon i hovedrollen, mens resten av det elendige fengselet er stappfullt av innsatte som virkelig ser ut som de hører hjemme der, slik at vi tror 100% på det vi ser. 

A Prayer Before Dawn er ikke nødvendigvis oppsiktsvekkende i hva den forteller oss, men hvordan den gjør det. 

Hard kamp for å overleve 

Billy Moore (Joe Cole) skylder narkopenger i Thailand og må gjøre opp for seg ved å bokse brutale kamper og selge narkotika. 
Han blir arrestert og kastet i et skittent, brutalt og overfylt fengsel, der han ikke kan språket og er den eneste utlendingen. 

Det blir en hard kamp for å overleve de voldsomme og narkotunge forholdene, der Billy oppdager at hans egenskaper som bokser kan bli en vei ut. 

Regissør Jean-Stéphane Sauvaire og manusforfatterne Jonathan Hirschbein og Nick Saltrese bruker Billy Moores egen bok A Prayer Before Dawn: My Nightmare in Thailand's Prisons som utgangspunkt, men økonomiserer mye med hva som fortelles. 

Filmen gir ham ingen forhistorie, ingen forklaring på hvorfor han egentlig oppholder seg i Thailand, eller hvorfor han tilsynelatende aldri ber om hjelp fra britiske myndigheter. 
Historien er kuttet inn til beinet, noe som skaper en skarp klarhet i hva som står på spill. 

Omstendighetene er så harde at filmen ikke behøver en mer omstendelig skildring av Moores personlighet og sjeleliv. 
Hans utfordringer er såpass akutte at det er mer enn nok i seg selv for å holde seeren i et jernhardt grep. 

Sterkt og stilsikkert 

Fengselsfilm er en egen sjanger der det kan være vanskelig å bryte seg løs fra konvensjonene. 
Også her handler det om voldelige medfanger, strid mellom ulike grupperinger, sigaretter som eneste valuta og voldtekt på do. 

Det skildres imidlertid så sterkt og stilsikkert at det ikke gjør noe at filmen gjentar noen velkjente sjangergrep fra filmer som Midnight Express, Papillon, The Shawshank Redemption og mange andre. 

Fotograf David Ungaros kamera holder seg så nært hovedfiguren at vi får en sterk følelse av hvor tett på hverandre de innsatte er, og man får en forståelse for de uskrevne reglene som gjelder bak murene. 
Man føler også på det spesielle samholdet som råder mellom fangene. 

Joe Cole spiller Billy Moore som en ung kruttønne, som er langt ute å kjøre og drives av ren overlevelsestrang. 
Cole gjør en imponerende rolle, som er en slags blanding av den rå styrken til Jack O'Connell i fengselsfilmen Starred Up og den aggressive sårbarheten til Josh O'Connor i det sterke kjærlighetsdramaet God's Own Country. 

Filmen ber oss ikke ha sympati for hvorfor Billy Moore havner i fengsel, men det er umulig å ikke føle medynk for hvordan han og alle andre innsatte lider under de tragiske forholdene. 
A Prayer Before Dawn er ubehagelig god og vil kunne ha en sterkt preventiv virkning for alle som kunne tenke seg å utføre lovbrudd i Thailand. 
",1
"Ted – for kjærlighetens skyld
Bader i et nostalgisk lys. 

Den svenske artisten Ted Gärdestads vei oppover og nedover har blitt til en spillefilm som bader i et nostalgisk lys. 
Både kometkarrieren på plate og scene, og de mentale utfordringene som til slutt satte en stopper for karrieren, skildres med en takt og tone som ufarliggjør historiens mørkere kapitler. 

Regissør og manusforfatter Hannes Holm (Adam & Eva, En mann ved navn Ove) ville kanskje nødig problematisere en folkekjær artist på en måte som kunne støte publikum? 

Ted – for kjærlighetens skyld greier absolutt å formidle en annerledes artist i overbevisende 70-talls-estetikk, og er full av Ted Gärdestads naive og nydelige visepop, men er også et hakk for snill og forsiktig. 

Oppnår stor suksess 

Filmen tar utgangspunkt i det tette båndet mellom Gärdestad-brødrene Ted (Adam Pålsson) og Kenneth (Peter Viitanen). 
Ted er en lovende tennisspiller, mens Kenneth er en aspirerende arkitekt. 

Det viser seg at Ted er mer interessert i gitaren enn i rekkerten, og med sin selvskrevne musikk og brorens tekster oppnår han stor suksess i 1970-tallets Sverige. 

Dessverre utvikler Ted etter hvert store mentale problemer som går ut over både det profesjonelle og private. 
Filmen skildrer hvilke konsekvenser det får for Teds karriere og hans forhold til både fans, presse, musikkbransje, kvinner og sin egen bror. 

En tekstplakat melder at filmen er fritt basert på Gärdestads liv. 
Derfor er det nok noen hendelser, figurer og tidsangivelser som ikke nødvendigvis stemmer helt overens med virkeligheten. 

Men det er riktig at han spilte tennis mot Björn Borg, at han tidlig i karrieren jobbet med Abba, at han på et tidspunkt hadde et samarbeid med Finn Kalvik, at det gikk rykter om at han var involvert i mordet på statsminister Olof Palme og at han på starten av 1980-tallet var med i sekten til Bagwhan Shree Rajneesh, sett i dokumentarserien Wild Wild Country. 

Tar seg visse friheter 

Alle disse momentene, og mange flere, sys inn i et stramt manus som skildrer rundt 26 år av Gärdestads liv. 
Det er selvsagt vanskelig å holde en rød tråd gjennom et så langt tidsforløp, men Hannes Holm gjør et heldig grep ved å fokusere på brødreforholdet mellom Ted og Kenneth. 

Innledningen er litt krøkkete, der Kenneth utstyres med en fortellerstemme vi ikke hører noe av gjennom resten av filmen, men senere forteller filmen fint hvordan båndet settes på prøve av både suksess, familieforhold og mental kollaps. 

Man aner at filmen tar seg visse friheter i handlingsforløpet, og Gärdestads to barn har forsøkt å stoppe filmen, mens både broren Kenneth og eks-kjæresten Lotta Ramel har vært involvert i produksjonen. 
Sistnevnte spiller sågar sin egen mor i filmen. 

Adam Pålsson (Broen, Helt perfekt) spiller godt i hovedrollen, men har et ""problem"" som han nesten ikke kan klandres for. 

Det tok litt tid før jeg innså det, men både utseendet og spillestilen kan til tider minne om en ung Harald Eia i hans ironiske 90-talls-epoke. 
Har man først fått den tanken i hodet, er det litt vanskelig å ta denne filmens hovedfigur fullt på alvor. 

Pålsson greier imidlertid å få frem kontrastene mellom Teds optimistiske og uskyldsrene musikk og de mørkere personlighetstrekkene som trer frem. 
Peter Viitanen er også dyktig til å formidle Kenneths brorskjærlighet og hans fortvilelse etter hvert som broren blir sykere til sinns. 

Ted – for kjærlighetens skyld er en sympatisk film om en artist som slet med demoner man ikke kunne ane gjennom å høre hans mest populære låter. 
Filmen er velspilt, sikkert regissert og man kan jammen ikke klage på lydsporet, heller. 

(Flere nordmenn har for øvrig vært involvert i filmen, blant andre produsentene Synnøve Hørsdal og Åshild Ramborg, komponist Gaute Storaas, lydmikser Hugo Ekornes og foley artist Roy Fenstad. 
Kristoffer Veiersted spiller Finn Kalvik i filmen, og om noen skulle ha lyst til å lage spillefilm om Kalviks liv, er det bare å ringe ham, for han er utmerket! 
",1
"Equalizer 2
Nydelig brutalitet med tvilsom moral. 

Etter en 40 år lang karriere har Denzel Washington gjort noe han aldri har gjort før: 
Han har spilt i en oppfølger. 

Equalizer 2 kommer fire år etter at den første ble en overraskende stor suksess, og her får 63-åringen en ny sjanse til å vise at han fremdeles har noe å fare med som actionhelt. 

Her gjøres det ingen store forsøk på nyskapning og innovasjon, men dette er godt håndverk av regissør Antoine Fuqua (Training Day, Olympus Has Fallen, The Equalizer), og filmen vil tilfredsstille actionsultne kinogjengere med nydelig brutalitet, selv om moralen av og til er heller tvilsom. 

Ordner opp i urett 

Den pensjonerte CIA-agenten Robert McCall (Denzel Washington) jobber nå som Lyft-sjåfør i Boston, men har en bigeskjeft. 
Ved hjelp av sine spesielle egenskaper ordner han opp i urett der politi og myndigheter ikke strekker til. 

Når et mord rammer noen han kjenner, må McCall nøste opp i trådene for å finne gjerningspersonene, noe som setter både ham og de han har rundt seg i stor fare. 
Han innleder derfor et samarbeid med sin gamle kollega Dave York (Pedro Pascal), som fortsatt er i aktiv tjeneste. 

Equalizer 2 tilhører den såkalte vigilante-sjangeren, der hovedpersonene tar loven i egne hender. 
McCall gjør det på brutalt vis, og det er ikke alltid åpenbart at skurkene egentlig fortjener det, selv i et fiksjonsunivers som dette. 

Enkelte skades bare fordi de befinner seg i et rom der McCall mistenker at det har foregått et lovbrudd. 

Sånn sett kan det innvendes at Equalizer 2 har noen moralske utfordringer, men samtidig er filmens voldsscener så godt komponerte og visuelt interessante at man blir revet med av heltens blodtørst. 
Man sitter jo der i kinosalen og ønsker at han skal gjøre det han gjør. 

Action med slagkraft 

Denzel Washington gir hovedfiguren tyngde og troverdighet gjennom sitt solide spill og sterke nærvær foran kamera. 

Da er det mindre viktig at noen av filmens sidehistorier, som hans omsorg for nabogutten Miles (Ashton Sanders), nabodama Fatima (Sakina Jaffrey) og aldershjembeboeren Sam (Orson Bean) blir overfladisk pirk i forsøket på å vise McCalls endeløse godhet mot de snille. 

Det er når han møter de slemme at McCall er mest interessant, og filmen virkelig blir spennende, selv om utfallet i de fleste tilfellene er forutsigbare. 

Filmens spennende klimaks foregår i en orkan ett sted på USAs østkyst, og gir både en dramatisk stemning og en farlig atmosfære som passer det siste oppgjøret mot skurkene. 
Her viser regissør Fuqua et godt øye for action med slagkraft, der voldens konsekvenser er åpenbare. 

Equalizer 2 har ikke funnet opp kruttet, men bruker forbilledlig store mengder av det! 
",1
"The Spy Who Dumped Me
Kunis og McKinnon er ingen spesielt god match. 

Ideen bak filmen med den James Bond-ske tittelen The Spy Who Dumped Me er ikke original, men heller ikke dum. 
Surrehoder som kastes inn i en underverden av agenter og leiemordere kan resultere i både spenning og moro, og det er noe av begge deler i denne filmen. 

Problemet er at den benytter seg av to skuespillere med vidt forskjellige kvaliteter. 
Mila Kunis tilfører skjønnhet og glamour, men må finne seg i å bli stilt fullstendig i skyggen av Kate McKinnon, som jeg synes er en av de morsomste komikerne akkurat nå. 

De er derfor ingen spesielt god match med hverandre, noe som skader en film som også har en likegyldig historie med et skuffende svakt klimaks. 
Det er en del moro å hente før den kommer så langt, men det er likevel rom for store forbedringer her. 

Blir dratt inn i farlig agentverden 

Audrey (Mila Kunis) oppdager at eks-kjæresten Drew (Justin Theroux) egentlig er hemmelig agent når han plutselig dukker opp i Los Angeles, etter å ha vært forsvunnet i flere måneder. 
Han ber henne dra til Wien for å levere en gjenstand til en kontakt på en café. 

Audrey tar med seg bestevenninnen Morgan (Kate McKinnon) og blir dratt inn i farlige begivenheter der de får hjelp av MI6-agenten Sebastian (Sam Heughan), mens de blir jaktet på gjennom flere europeiske byer av skumle figurer, blant annet den livsfarlige leiemorderen Nadedja (Ivanna Sakhno). 

Filmens actionscener viser at regissør Susanna Fogel har et godt øye for skyting og slåssing, noe hennes resyme på IMDb viser hun ikke har gjort før. 
Dette er bare hennes andre spillefilm, og hennes første med action, men Fogel presterer noen sekvenser her som kunne gått rett inn i for eksempel en Jason Bourne-film. 

Det er selve historien, skrevet av Fogel selv, som drar helhetsinntrykket ned. 
Gjenstanden damene skal levere i Wien, og som flere jakter på, er egentlig bare en såkalt ""mcguffin"", et kjedelig påskudd som en handling kan konstrueres rundt. 

Filmen benytter seg flere ganger av flashbacks til hvordan Audrey og Drew møttes, men disse scenene er unødvendige, stopper flyten og forteller oss ingenting vi behøver å vite, og virker som et påskudd for å gi Justin Theroux litt mer spilletid. 

Filmen avsluttes svakt 

Det største problemet med The Spy Who Dumped Me er misforholdet mellom Mila Kunis og Kate McKinnon. 
Kunis har spilt i flere komedier som Forgetting Sarah Marshall, Friends With Benefits, Date Night og tv-serien That 70s Show, men slår meg likevel ikke som en umiddelbar humorist. 
Jeg har likt henne bedre i mindre morsomme filmer som Black Swan og Blood Ties. 

Dessuten overskygges hun totalt av Kate McKinnon, komikeren som har gjort seg bemerket de siste årene med morsomme roller i det legendariske humorshowet Saturday Night Live og i filmer som Ghostbusters (2016), Office Christmas Party og Rough Night. 

I The Spy Who Dumped 
Me er det konsekvent McKinnons figur som forårsaker det meste av latteren. 
Filmen ville vært bedre om McKinnon hadde fått spilt mot en komiker av hennes eget kaliber. 

Det er ikke helt bortkastet å se The Spy Who Dumped Me, for den inneholder noen morsomme detaljer og flere velgjorte actionscener. 
Da er det synd å konstatere at filmen avsluttes svakt, med et direkte kjedelig, og ikke helt uventet, klimaks som blekner mot et par gode høydepunkter tidligere i handlingen. 

Rulleteksten gir oss også noen overflødige klipp som er totalt humorfrie, og gir et uheldig sisteinntrykk på vei ut av salen. 
Det legges imidlertid opp til en mulig oppfølger som gjerne må realiseres, for Susanna Fogel er inne på noe her. 
Hun må bare forfatte en bedre historie og gjøre Mila Kunis morsommere neste gang. 
",0
"Skjelvet
Effektene overgår alt man har sett før i norsk film. 

Filmfestivalen i Haugesund (NRK): 
Skjelvet er Norges største katastrofefilm noensinne. 
Det finnes riktignok ikke mange av sorten, men regissør John Andreas Andersen og produsentene Martin Sundland og Are Heidenstrøm har laget en spennende og medrivende sjangerfilm. 

Den imponerer med effekter som nærmest gjør Bølgen til et skvulp, og engasjerer med et mellommenneskelig drama som får akkurat nok tid til å utspille seg mellom høydepunktene. 

Skjelvet har noen få svakheter, men innvendingene er pirk som forsvinner sammen med Postgirobygget. 
Dette er en sikker suksess der filmskaperne har lagt lista høyt og kommer over uten å rive annet enn halve Oslo. 

Kan skje når som helst 

Familien Eikjord har flyttet til Oslo etter begivenhetene i Bølgen, men Kristian (Kristoffer Joner) har flyttet fra Idun (Ane Dahl Torp) og barna Sondre (Jonas Hoff Oftebro) og Julia (Edith Haagenrud-Sande). 

Nå får han mistanke om at et stort jordskjelv kan ramme hovedstaden, som kan være mange ganger sterkere enn det som inntraff 23. oktober 1904. 

Han kontakter Marit (Kathrine Thorborg Johansen), datteren til en nylig avdød geolog som hadde samme teori, og oppdager gjennom å studere hans forskning at skjelvet kan komme når som helst. 

Samtidig er Idun i full virksomhet i sin nye jobb på Plaza Hotel, og hun befinner seg selvsagt i toppetasjen når ting begynner å skje. 

Det er ingen hemmelighet at filmens skjelv faktisk inntreffer. 
Noe annet hadde vært litt merkelig. 
Spenningen mot dette øyeblikket bygges gradvis opp på en effektiv måte. 

Det dukker opp stadig flere små og illevarslende tegn, som Kristian selvsagt er den eneste som forstår betydningen av, noe som er helt i tråd med sjangerens regler og konvensjoner. 

Når ting begynner å skje, går filmen over i rent katastrofemodus, der Kristian og Marit må forsøke å redde Idun og Julia. 
Her får vi en rekke spennende sekvenser der det bokstavelig talt handler om liv og død. 
Her skildres dramatikken godt med alvorlige konsekvenser. 
https://youtu.be/euRXObrg0M8 

Overgår alt man har sett tidligere 

Når det gjelder mengden av effekter, må nok Skjelvet finne seg i å være en lillebror av noen amerikanske katastrofefilmer med langt større budsjett, som for eksempel San Andreas. 
Likevel er det noe helt eget ved å se katastrofen ramme en by man kjenner, gater man har gått i og bygninger man har vært i. 

Storm Studios og Gimpville har prestert effekter som egentlig ikke burde være mulig på dette budsjettet. 
Omfanget og detaljnivået overgår alt man har sett i norsk film tidligere, der kjente og kjære landemerker går til grunne i dramatiske og spektakulære oversiktsbilder. 

Skjelvet har også svært god produksjonsdesign og scenografi som matcher de digitale effektene, alt filmet med presisjon og finesse av den drevne fotografen John Christian Rosenlund. 

Hans flotte bilder er effektivt klippet av Christian Siebenherz, og understøttes av Johannes Ringen og Johan Söderqvists musikk, som må ha vært kraftig inspirert av Hans Zimmers musikk til noen av Christoffer Nolans filmer. 

Man må også merke seg det fantastiske lydsporet, skapt av Tormod Ringnes og Baard H. Ingebrethsen. 
De kan la filmen være stille og forsiktig i et øyeblikk, for så i det neste presse kinoens subwoofer til det ytterste med bombastisk bass. 

Det gjør inntrykk å se en bygning rase inn i en annen, og der er det man hører minst like viktig som det man ser. 
Lyden er helt rå, og må oppleves i en stor kinosal med riktig utstyr! 

Drivende god underholdning 

Ved siden av å være en effektdreven katastrofefilm, er Skjelvet også en fin og tidvis rørende historie om en familie som ikke har greid å komme seg helt etter traumene de ble påført i Geiranger. 

Manuset, skrevet av John Kåre Raake og Harald Rosenløw-Eeg, går kanskje ikke så veldig dypt inn i denne materien, men akkurat nok til at vi forstår hvordan familien sliter og hva som står på spill for dem. 

Dessuten spilles hovedrollene nok en gang av Kristoffer Joner og Ane Dahl Torp, som jo er glimrende skuespillere som er i stand til å gjøre mye ut av lite. 
Begivenhetene understreker kjærligheten som finnes mellom Kristian og Idun, til tross for at forholdet har fått seg en knekk. 

Her skapes det en underliggende spenning som øker risikoen for figurene. 
Det føles viktig at de skal komme seg gjennom denne krisen, også. 

Dyktige Kathrine Thorborg Johansen er et friskt pust i rollen som handlekraftige Marit, og unge Edith Haagenrud-Sande er flink i noen skikkelig krevende situasjoner. 
Jonas Hoff Oftebros rolle som Sondre forsvinner dessverre litt i historien, og burde kanskje vært knyttet tettere opp til hva resten av persongalleriet opplever under katastrofen. 

Filmen kunne nok også kostet på seg et litt tydeligere etterspill, for den har det tilsynelatende så travelt med å avslutte at det er noen hendelser og historietråder som ikke lander helt. 
I det store bildet er dette likevel mindre viktig, og overskygges av filmens mange kvaliteter. 

Dette er en modig satsing fra Fantefilm, for fallhøyden er stor når man gir seg i kast med en sjangerfilm der man konkurrerer med Hollywood. 
Det er bare å fastslå at filmskaperne lykkes, for dette er drivende god underholdning med en effektiv historie, engasjerende skuespill og utrolige effekter på både lyd- og bildefronten. 
Skjelvet innfrir til gagns! 

(Filmen åpner Den norske filmfestivalen i Haugesund. 
Norgespremiere: 
31. august 
",1
"Blindsone
Pia Tjeltas prestasjon er helt ekstrem. 

Filmfestivalen i Haugesund (NRK): 
At Pia Tjelta (Mongoland, Buddy, Lønsj) er en dyktig skuespiller, vet vi fra før. 
Men det hun presterer i Blindsone er på et enda høyere nivå. 
Dette er det sterkeste hun noensinne har gjort. 

At Tuva Novotny er en dyktig skuespiller, vet vi også fra før, fra blant annet Jalla! 
Jalla!, Smala Sussie, Dag og Kongens nei. 
Nå viser hun seg i tillegg som en svært lovende manusforfatter og regissør. 
Denne debutfilmen er nemlig en kraftprestasjon som fortjener dyp respekt og full oppmerksomhet. 

Blindsone er et intenst drama om et barns psykiske lidelse og foreldrenes sjokk, sorg og fortvilelse når noe totalt uventet skjer. 
Man får vondt i magen av å være vitne til det som utspiller seg, alt innspilt i en eneste tagning, en teknikk med høy risiko og fare for dødpunkter. 
Hvert sekund teller i denne imponerende filmen, som man ikke slipper uberørt fra. 
https://youtu.be/ZNev3eImmqY 

Blir kastet inn i en akutt krise 

Det er umulig å anmelde Blindsone uten å avsløre litt av handlingen, men jeg skal forsøke å være forsiktig. 
I begynnelsen følger vi tenåringsjenta Tea (fint spilt av gode, uttrykksfulle Nora Mathea Øien) på vei hjem fra håndballtrening. 
Hun snakker om skole, lekser og middag med en venninne, og alt virker vanlig og dagligdags. 

Jeg skal innrømme at jeg begynte å undre meg over hvorfor Novotny ville vise oss dette, for innledningen er litt lang, med litt vekslende kvalitet på skuespillet og det skjer tilsynelatende lite av betydning. 

Poenget blir imidlertid smertelig klart når handlingen tar en plutselig vending. 
Da forstår man at den innledende normaliteten gjør at den akutte krisen som familien blir kastet inn i, kommer fullstendig uventet. 

Moren Maria (Pia Tjelta) og faren Anders (Anders Baasmo Christiansen) blir stilt overfor vanskelige spørsmål om hvorfor det som skjer faktisk skjer, og hva de eventuelt kunne gjort annerledes. 

Store deler av handlingen foregår på et sykehus, der situasjonen er uavklart. 
Maria kastes ut i en emosjonell orkan som er så sterk at vi formelig ser henne gå til grunne både fysisk og psykisk foran kamera. 
Pia Tjeltas prestasjon er helt ekstrem. 

Når Anders kommer inn, reagerer han på en helt annen måte, med sinne og aggresjon. 
Baasmo Christiansen spiller også med total troverdighet. 
Det er lett å forstå at begge figurenes oppførsel i disse scenene er en konsekvens av de store påkjenningene de er utsatt for. 

Samtidig er det en stor kontrast mellom foreldrene og sykehuspersonalet, som opptrer rolig og behersket i en stresset situasjon. 
Oddgeir Thune spiller fortreffelig som sykepleieren Martin, som har den vanskelige oppgaven med å roe ned Maria og Anders, samtidig som han forsøker å gi dem den oppfølgingen de trenger. 
Carl Munck er god som legen Johan, som informerer selektivt med forsiktighet. 
Hvis disse to figurene er representative for norsk helsevesen, er vi i trygge hender. 

Veteranen Per Frisch er også formidabel i birollen som farfaren, og gjør det tydelig hvordan figuren forsøker som best han kan å støtte sin sønn og svigerdatter, samtidig som han selv sliter med fortvilelsen over situasjonen de er i. 

Sterke inntrykk og gripende øyeblikk 

Filmen er altså innspilt i ett strekk, der fotograf Jonas Alarik og hans crew styrer kamera med god kontroll gjennom hele spilletiden. 

Vi har sett flere filmer som har benyttet seg av dette formgrepet med stort hell, blant annet 
En natt i Berlin, filmet av norske Sturla Brandth Grøvlen og Erik Poppes Utøya 22. juli, som riktignok har noen skjulte klipp, men er uansett fantastisk filmet av Martin Otterbeck. 

Blindsone lar oss også ta del i en uavbrutt hendelse som skaper sterke inntrykk og gripende øyeblikk. 
Logistikken bak innspillingen må ha vært en utfordring, der alt må ha vært planlagt ned til minste detalj, uten særlig rom for uventede hindre. 

Akkurat som de nevnte filmene, skal Blindsone ha hatt flere innspillingsdager, og så har de valgt den beste tagningen. 
Tanken på at Pia Tjelta har måttet spille denne rollen TRE ganger, er nesten ikke til å holde ut. 

Vi har sett flere svært sterke kvinneroller i det siste årets norske filmer. 
Amanda-vinner Andrea Berntzen i Utøya 22. juli. 
Maria Mozhdah i Hva vil folk si. 
Eili Harboe i Thelma. 
Og Silje Salomonsen i Now It’s Dark. 

Nå melder også Pia Tjelta seg på, med en fantastisk rolletolkning som må ha krevd mye. 
Gjennom de sterke utbruddene i filmens første halvdel, blir man ikke bare redd for figurens helsetilstand, men også skuespillerens. 
Selv i en transportscene uten dialog som varer i flere minutter, greier Tjelta å formidle Marias emosjonelle havari. 

Hun er et kraftsenter i en film som belyser de ytterste konsekvensene av psykisk sykdom, og hvordan det rammer pårørende. 
Det er også en sterk advarsel til foreldre som kanskje burde kaste et ekstra blikk på barna sine. 
Blindsone er ikke enkel å se, men dette SKAL gjøre vondt. 
Filmen forteller en sterk og viktig historie med utsøkt skuespill og sikker regi av Tuva Novotny 
",1
"De utrolige 2
Frisk, sprek og oppfinnsom oppfølger. 

Hele fjorten år etter den første De Utrolige kommer Pixar og regissør Brad Bird endelig med en frisk, sprek og oppfinnsom oppfølger. 
Toeren er et hjertelig gjensyn med superheltfamilien Utrolig. 

Den fortsetter nøyaktig der den første sluttet og inneholder den samme miksen av leken humor og energisk action, kombinert med blikkene på hverdagslig familieproblematikk som noen og enhver kan kjenne seg igjen i. 

Jeg har på følelsen av å ha blitt fortalt denne historien før, så originaliteten er ikke like sterk her som i den første filmen. 
De Utrolige 2 er likevel strålende underholdning, med et innhold som treffer alle aldersgrupper. 

Superhelter er forbudt 

Familien Utrolig greier å stoppe Undergraveren, som dukket opp helt på slutten av den første filmen, men de store ødeleggelsene dette forårsaker får konsekvenser. 
Superheltaktivitet blir igjen gjort ulovlig og familien Utrolig må motvillig innstille seg på å leve et normalt liv. 

Det byr på visse utfordringer og de blir derfor interesserte når milliardæren Winston Deaver lanserer en plan for å endre samfunnets og myndighetenes holdning til superhelter. 
Imidlertid vil han at bare Helen/Elastika skal ta opp kampen mot superskurken Skjermslaveren, som forsøker å ødelegge superhelters image en gang for alle. 

I mellomtiden blir det opp til Bob/Herr Utrolig å takle datteren Volettas hormonelle temperament, hjelpe Dash med uforståelige mattelekser og tøyle lille Jack-Jacks blomstrende superkrefter. 
Og ja, Frozone er også med! 

På overflaten får vi en rekke actionfylte sekvenser med høy fart, spreke påfunn, glitrende animasjon og et dynamisk lydspor som virkelig setter lydanlegget på store prøver. 

Bak dette ser man også tematikk om blant annet foreldres forhold til sine barn, utfordringer rundt oppdragelse, kommunikasjon i et parforhold, politisk elitisme og forbilders ansvar og innflytelse i samfunnet. 

Brad Birds manus greier å formidle noen vesentlige tanker, ideer og sannheter pakket inn i en handlingsmettet superhelt-historie med høy underholdningsfaktor. 

Halsbrekkende og lattervekkende 

Noe av det aller morsomste i denne filmen er å oppdage lille Jack-Jacks superkrefter, som han ikke har helt kontroll over. 
De manifesterer seg uforutsigbart, og gjerne på svært uheldige og upassende tidspunkt. 

Dette forårsaker halsbrekkende og lattervekkende situasjoner som er imponerende uttenkt og gjennomført av Brad Bird og hans hær av dyktige animatører. 

I det hele tatt er alle filmens scener godt komponert og lekkert visualisert. 
Klimakset er en lang og komplisert spenningssekvens som kanskje har et litt enkelt mål, men måten de kommer seg dit på, er morsom nok. 

De Utrolige 2 ser helt fantastisk ut. 
Det stilmessige videreføres selvsagt fra den første filmen, med moderne teknologi satt inn i et retrounivers der tidlig 1960-tall ser ut til å være inspirasjonskilden. 

Dette er et deilig filmunivers å være i, med store underholdningsmuligheter og med morsomme figurer man kan engasjere seg i. 

Mange foretrekker å se slike animasjonsfilmer på originalspråket, men De Utrolige 2 er så dyktig dubbet til norsk av blant andre Atle Antonsen, Lisa Tønne og Jeppe Beck Laursen, at jeg aldri følte på savnet av Craig T. Nelson, Holly Hunter eller Bob Odenkirk. 

Til slutt er det bare å komme med en liten bønn: 
Kjære Pixar, ikke la det gå fjorten år til vi får se De Utrolige 3! 
",1
"Beast
En sterk spillefilmdebut fra en selvsikker filmskaper. 

Vi bør alle merke oss navnet. 
Michael Pearce, som både har skrevet og regissert Beast, har nemlig skapt en minneverdig og svært lovende spillefilmdebut. 

Det er morsomt å se hvor ambisiøs filmskaperen tør å være når han bygger både sin krim, sine intriger, sin visuelle egenart og sine rollefigurers styrker og karakterbrister. 
Pearce er både uforutsigbar og tilbakeholden i stilen, og det er lenge siden jeg har vært så spent underveis på hvor både plott og sjanger var på vei. 

Men filmen ender opp med å være betydelig bedre i oppbyggingen enn i avslutningen, hvor det blir tydelig at ikke alle ideene er like fullendte. 

Et familieliv i moll 

Handlingen foregår på den britiske øya Jersey hvor vi møter Moll (Jessie Buckley), en oppofrende ung kvinne som bor hjemme for å passe sin smått demente far. 
En tragedie i hennes barndom har gjort henne til en outsider i lokalsamfunnet, og hun unnes lite selvstendighet og lykke av både søsken og sin kontrollerende mor (Geraldine James). 

Da hun treffer den småsjuskete håndverkeren Pascal Renouf (Johnny Flynn) faller hun hodestups. 
Men familien setter seg imot forelskelsen, og da Pascal blir hovedmistenkt for å stå bak en rekke drap på unge piker, blander også politiet seg inn i forholdet deres. 

Michael Pearce fokuserer på de tilsynelatende urettferdighetene som rammer Moll, og hva et kuet liv uten særlig kjærlighet kan gjøre med et menneske som endelig møter noen hun elsker og blir elsket av. 
Med mordetterforskningen som bakteppe trekkes vi inn i en psykologisk thriller som både utforsker Molls fortid, årsakene til hennes spesielle rolle i lokalsamfunnet og hva mistanken rundt Pascal gjør med forholdet deres. 

Filmen leker seg med flere problemstillinger parallelt og er så tilbakeholden med troverdige fortellerstemmer at vi lenge holdes herlig i mørket når det gjelder både drapsgåte og andre hendelser. 

Dessverre holder ikke helt inn. 
Flere av konfliktene som veves inn underveis fungerer godt når de plantes, men mot slutten evner ikke Pearce å høste hverken spenningsklimaks eller tilfredsstillende oppgjør ut av alt potensialet. 

Jessie Buckley er ei stjerne 

Filmskaper Pearce er ikke den eneste som utmerker seg i Beast. 
Både Jessie Buckley og Johnny Flynn er svært fengende i sine rufsete og sårbare rollefigurer. 

Flynn har en avslappet spillestil og en gutteaktig sjarm som gjør han til umiddelbart godt selskap. 
Han har rett og slett en aura av naturlig kulhet, og den brukes til god effekt når filmen begynner å spre usikkerhet rundt hans personlighet og kjerneverdier. 

Det er likevel Jessie Buckley (Taboo) som er filmens store attraksjon. 
Med utsøkt mimikk og følsomme overganger klarer hun å skape en hovedperson som både suger til seg sympati og som treffer noen skremmende gode følelsesutbrudd. 
Et av årets beste kinoskrik serverer hun også. 

Det er rett og slett et gledelig overskudd av talent og fortellerglede i Beast. 
Og selv om filmen blir i overkant ambisiøs (og har et par veldig tydelige David Lynch-vink her og der) så er dette definitivt en sånn film som jeg kommer til å plukke frem og se flere ganger. 
",1
"BlacKkKlansman
Spike Lee vil mer enn å underholde. 

Når Spike Lees BlacKkKlansman er god, er den veldig god. 
Denne filmen forteller en absurd historie basert på virkelige hendelser på 1970-tallet, med klare paralleller til politiske forhold og strømninger i samfunnet i vår egen tid. 

Samtidig er filmen frustrerende ujevn, der dypt alvor og sort humor dessverre ikke lar seg blande helt uten problemer. 

På sitt beste er BlacKkKlansman kanskje den mest tilgjengelige, underholdende og publikumsvennlige filmen Spike Lee har prestert på flere år, men den har også noen feilgrep som forhindrer den fra å plassere seg blant hans aller beste. 

Tar kontakt med KKK 

Filmen er basert på opplevelsene til politietterforskeren Ron Stallworth (John David Washington) i Colorado Springs i USA midt på 1970-tallet. 
Han ser en avisannonse for det lokale Ku Klux 
Klan-laget, tar kontakt og utgir seg for å være interessert i et medlemskap. 

Problemet er at Stallworth er afroamerikaner og trolig lite velkommen. 
Han må derfor alliere seg med kollegaen Flip Zimmerman (Adam Driver), som utgir seg for å være Stallworth i personlige møter, mens Stallworth selv fortsetter kommunikasjonen på telefon, blant annet med den nasjonale KKK-lederen David Duke (Topher Grace). 

Slik begynner en risikabel etterforskning for å avdekke Klanens virksomhet. 

Samtidig overdriver han kraftig i skildringen av Klan-medlemmene, med personkarakteristikker som sklir over i det parodiske, spesielt den uberegnelige Felix (Jasper Pääkkönen) og lavintelligente Ivanhoe (Paul Walter Hauser), som begge overspilles kraftig. 

Det er åpenbart at Spike Lee forsøker å latterliggjøre Klan-medlemmer som patetiske klovner, men når man ikke tror på figurskildringene, virker de ikke så farlige og foruroligende lenger. 
Det samme gjelder den sleipe politimannen Landers (Frederick Weller), som representerer rasismen blant Stallworths egne kolleger. 
Han overspilles også på en måte som ufarliggjør både holdninger og handlinger. 

Budskapet hamres inn 

BlacKkKlansman har noen virkelige store høydepunkter som hever kvaliteten betraktelig. 

En fengende dansescene til toner av ""To Late To Turn Back Now"" av Cornelius Brothers & Sister Rose, en flammende tale av aktivisten Kwame Ture, tidligere kjent som Stokey Carmichael (Corey Hawkins) og en lynsjehistorie som fortelles sobert av sanglegenden Harry Belafonte i rollen som Jerome Turner, kryssklippet med en latterlig pompøs KKK-seremoni. 

Det gjør også inntrykk å se etterspillet av en skytetrening, der vi først senere får se hva de egentlig har skutt mot. 

Filmens sinteste innhold får vi helt på slutten, der parallellene til vår egen tid hamres inn hardt og brutalt. 
Spike Lee vil at vi skal innse at de rasistiske tankene og holdningene som drev KKK for noen tiår siden fremdeles lever i beste og verste velgående. 

Det er en kald avslutning på en film som diskuterer svart stolthet og identitet i en hvit verden som forsøker å holde dem nede. 

Spike Lee bommer på tonen i deler av handlingen, der gjentatt bruk av humor tar brodden vekk fra budskapet, men det er samtidig prisverdig at BlacKkKlansman er god underholdning som vil noe mer enn å underholde 
",1
"En dommers dilemma
Emma Thompson er veldig god som samvittighetsfull dommer. 

En dommers dilemma er et tilskrudd drama som det oser solid britisk håndverk av. 

Kulissene er satt til den øvre delen av Englands rettsvesen og er befolket med glimrende skuespillere som Emma Thompson (Love Actually), Jason Watkins (Taboo) og stjerneskuddet Fionn Whitehead (Dunkirk). 
Historien er basert på en roman av suksessforfatteren Ian McEwan (Atonement) og er adaptert til det store lerret av veteranregissør Richard Eyre (Notes on a Scandal). 

Og her er det ingen som slurver. 
Manuset er effektivt i måten det setter opp dommerens komplekse dilemma, og tar oss med inn i hennes valg og ansvar i møte med avgjørelser som må treffes i de gråeste av moralske soner. 
Og samspillet mellom Thompson og Whitehead er fullt av finesse og emosjonell kraft. 

Men selv om det menneskelige dramaet griper innledningsvis, så mister historien noe av slagkraften når den skal ta oss inn i konsekvensene de ulike rollefigurene må leve med. 
Her vasser filmen inn på grunnere vann, og ofrer tematiske nyanser for enklere melodrama. 

Dommerens ansvar 

Dommeren Fiona Maye (Emma Thompson) er i hardt vær på hjemmebane og har akkurat avsagt dom i en sak hvor en siamesisk tvilling kan leve kun hvis den andre dør. 
Hun rekker knapt nok å snike seg unna journalistene på tinghustrappen, før en ny, og vel så vanskelig, hastesak dukker opp. 

17 år gamle Adam (Fionn Whitehead) har leukemi og trenger blodoverføring for å overleve. 
Men gutten og hans familie er Jehovas vitner, og de nekter av religiøse årsaker å ta imot andre menneskers blod. 
I England har alle voksne over 18 år selv lov til å bestemme om de vil ha behandling eller ikke. 
Men siden Adam fremdeles regnes som barn, så er det opp til retten å avgjøre om sykehuset får tillatelse til å gjennomføre den livreddende operasjonen – mot pasientens vilje. 

Advokatene på begge sider har argumenter med sterke røtter i fundamentale menneskerettigheter, og derfor bestemmer Fiona seg for å besøke gutten, for selv høre hvorfor han ikke ønsker behandlingen. 
En beslutning som på ingen måte gjør saken enklere for hverken dommer eller pasient. 
Og en beslutning som zoomer inn på individene og stiller vesentlige spørsmål rundt hva slags ansvar vi tar på oss når vi blander oss inn i andre menneskers liv. 

Best når den spenner opp dilemmaene 

Den første halvdelen av En dommers dilemma er drivende godt drama som spenner opp flere moralske valg av typen det er umulig å finne uproblematiske løsninger på. 
Her settes samvittighetspumpa i gang, både på store etiske spørsmål og veldig nære familieforhold, på en måte som både er spennende og gjenkjennelig. 
I senter for det hele er Emma Thompson i en finstemt og tilbakeholden rolle som bringer fram Fiona Mayes store sorger, menneskelige varme og anselige etiske pondus. 

Men etter hvert som valgene tas og regissør Richard Eyre skal vise oss konsekvensene, så blir det mindre fascinerende å følge denne filmen. 

Et par av avgjørelsene til dommerens nærmeste medarbeidere er så idiotiske at det lugger i filmopplevelsen. 
Og selv om regissør Richard Eyre, gjennom Adams rollefigur, bokstavelig talt stiller det store tematiske spørsmålet om hvilket ansvar dommeren pålegger seg når hun personlig oppsøker og blander seg inn i en ung gutts tro og livsvalg – så får vi ikke noen spesielt god utforskning av den moralfilosofiske nøtten. 
Filmens siste del mer opptatt av å gi rollegalleriet noen såpete avrundinger enn å servere publikum hjerneføde. 
",1
"Amatører
Sprudler av en nesten anarkistisk fortellerglede. 

Etter den imponerende debuten med Spise sove dø følger regissør Gabriela Pichler opp med Amatører, en nesten like energisk og sjarmerende utforskning av den svenske landsbygdas utfordringer i en tid preget av økonomiske og demografiske forandringer. 

Den sprudler av en nesten anarkistisk fortellerglede, har et rikt, sterkt og multikulturelt persongalleri og skildrer svensk virkelighet med humoristisk snert og satire. 

Amatører blir litt for springende og ufokusert, og har litt vekslende skuespill fra flere amatører, men sjarmerer og underholder samtidig som den forteller noe som fremstår ekte og sannferdig. 

Vil lage reklamefilm om kommunen 

Det går trått i Lafors, en fiktiv kommune i det sør-vestlige Sverige (innspilt i Svenljunga i Västra Götalands län). 
En gang hadde de en blomstrende industri, men nå trenger de sårt nye arbeidsplasser. 

Sjansen kommer når en tysk lavpriskjede viser interesse for å etablere seg i Lafors. 
Kommuneledelsen vil lage en reklamefilm for å lokke dem til stedet, men kulturbudsjettet er sprengt. 

Musse (Fredrik Dahl) får ideen til å be kommunens ungdommer om å gjøre jobben med mobiltelefonene sine, en oppgave som blant andre Aida (Zahraa Aldoujaili) og Dana (Yara Aliadotter) kaster seg over med stor iver. https://youtu.be/Ip7I7nsKvwI 

Løs, leken og uformell 

Filmens form er løs, leken og uformell, der den veksler mellom tradisjonelle scener skutt med kamera og kjappe klipp gjort med ungdommenes mobiltelefoner. 

Pichler forteller ikke historien med et spesielt stramt narrativ, men med flere løsrevne sekvenser som sammen beskriver utfordringene kommunen står overfor, og hvordan figurene forsøker å møte dem på hver sin måte. 

Filmen beskriver godt hvorfor og hvordan de må gjøre seg synlige for en omverden som ikke ser dem. 
Den skildrer effektivt forskjellene mellom de gamle svenskene som mimrer om storhetstiden og de nye svenskene som ivrer etter å få ta del i velferdssamfunnet, men også det som knytter dem sammen, nemlig ønsket om fellesskapets fremtid i kommunen. 

Får en nydelig utgang 

Det er mye å sette pris på i Amatører, først og fremst de gode beskrivelsene av å bo litt avsidesliggende til, de krampaktige forsøkene på å gjøre seg lekker for kapitalismen, samt demografiske forandringer som også mange nordmenn kan kjenne seg igjen i. 

Historiens problemstillinger, og måten de utvikler seg på, holder ikke hele veien ut, og blir litt ufokusert i siste halvdel, blant annet med et slags klimaks i en forsamling som ikke virker helt sannsynlig og troverdig, selv om begivenheten riktignok får en nydelig utgang. 

Gabriela Pichler er uansett en frisk stemme med et stort hjerte for både figurer og en type lokalsamfunn som virker veldig kjent. 
Derfor er Amatører en severdig film som sjarmerer godt og provoserer litt 
",1
"Mile 22
God på vold, men lite annet. 

Mark Wahlberg og regissør Peter Berg har blitt et slags radarpar. 
Mile 22 er deres fjerde film på fem år (Lone Survivor, Patriots Day og Deepwater Horizon var de tre første). 

Nå har de laget en hard actionthriller om hemmelige agenter som bekjemper global terrorisme. 
Filmen utmerker seg med en rekke brutale voldsscener, både med muskel- og våpenkraft, men kommer til kort når historien skal forklares og figurene skal utdypes. 

Wahlberg spiller en merkelig usympatisk hovedrolle som det er vanskelig å etablere noen følelser for. 
Hans sinte og tøffe fremtoning er i det minste en god match for en kald og brutal film som er god på voldsskildring, men ikke så mye annet. 

Må frakte avhopperagent 

CIA-agenten James Silva (Mark Wahlberg) og hans hardbarkede team leter etter et stjålet radioaktivt materiale som de frykter kan brukes av terrorister. 
I et ikke navngitt land i Asia påstår avhopperagenten Li Noor (Iko Uwais) at han vet hvor stoffet finnes, men han nekter å avsløre det før han blir satt på et fly til USA med asyl-garanti. 

Silva og hans lag får jobben med å frakte mannen 22 miles (35,4 km) til ei flystripe for ekstraksjon. 
Operasjonen ledes fra en lokal base av Bishop (James Malkovich), men de møter hard motstand fra det asiatiske landets egen etterretning, som vil gjøre absolutt alt for å få agenten sin tilbake. 

Historien forsøker, blant annet med noen glimt av Alice (Cohan) og hennes samlivsproblemer, men det virker halvhjertet og uinteressant. 
Når enkelte i persongalleriet av ulike grunner faller fra, vekker det ingen følelsesmessige reaksjoner, fordi filmen aldri lykkes med å skape figurer man bryr seg særlig om. 

Samholdet mellom dem burde vært fremhevet, og dialogen mellom dem burde vist tegn på en viss gjensidig respekt og forståelse. 
I stedet spiller Wahlberg en uutholdelig bedreviter som konstant kjefter og smeller. 
Dette arbeidsmiljøet fremstår som lite konstruktivt. 

Heftig våpenbruk 

Li Noor spilles altså av Iko Uwais, den indonesiske skuespilleren som slo kraftig fra seg i de to fantastiske The Raid-filmene, og det er forståelig at han måtte få anledning til å vise frem sine utrolige kampsport-ferdigheter også i Mile 22. 

Høydepunktet er en intens scene på et sykehus med knallhard slåssing, sprutende blod og brukne lemmer. 
Dette er ikke for sarte sjeler, men tilfredsstillende for tilhengere av action med voksen aldersgrense. 
Den er satt til 15 år av Medietilsynet for store mengder blodige og nærgående draps- og voldsskildringer. 

Peter Berg viser seg som en effektiv actionregissør også i flere andre scener, preget av heftig våpenbruk, høy bodycount og et aggressivt lydspor som smeller godt. 

Mile 22 forteller en relativt enkel historie. 
Heltene skal fra A til B og må drepe alle som forsøker å forhindre det. 
I bakgrunnen ser vi omrisset av en agentverden som med hell kan utforskes videre i den allerede annonserte oppfølgeren. 

Dette er en slags oppdatert variant av Jason Bourne-universet, med internasjonale aktører og globale utfordringer. 
Mile 22 har dessverre hverken en interessant nok historie eller det helt rette persongalleriet til å vekke den store entusiasmen. 

Samtidig har de brutale actionscenene en viss nerve, så dette er akkurat godt nok til å fortjene litt oppmerksomhet fra de som liker underholdning av det tøffe og blodige slaget. 

Regissør Peter Berg har uttalt at han ser for seg dette som starten på en trilogi, men hvis det skal komme flere filmer, må Mark Wahlberg og Co fortelle en skarpere historie som gjør det enklere for publikum å skape en relasjon til figurene. 
",0
"Racer and the Jailbird
Langdrygt om ran, racing og romantikk. 

Det lukter røff sjangerfilm på lang vei når The Drop-regissør Michaël R. Roskam lager film satt til det belgiske racingmiljøet hvor en vakker kvinnelig rallysjåfør forelsker seg i en sjarmerende bankraner – og alt som står mellom dem og en bekymringsløs framtid er et siste kupp. 

Men en litt ufokusert ransfilm, glir over i en for ufokusert dramathriller i det Roskam går seg vill i rollefigurenes laster og skjebner i en dvelende og ofte knugende kjedelig kjærlighetshistorie. 

Kjører seg bort 

Da bankraneren Gigi Vanoirbeek (Matthias Schoenaerts) møter rallysjåføren Bibi Delhany (Adèle Exarchopoulos) sier det pang. 
Og selv om fengselsfuglen ikke klarer å være helt dønn ærlig om omfanget av sitt kriminelle liv, så gjør den sterke forelskelsen at Bibi raskt aksepterer at hennes sjelsvenn opererer på feil side av loven. 

Og snart skal alt uansett bli perfekt. 
Gigi skal bare gjøre et aller siste ran, så kan de legge Brussel bak seg og flytte til Argentina. 
Hvis ikke den der skjebnen har andre ting på lur da. 

Filmens etablering som ransthriller viser at Roskam har god teft for hard og realistisk storbyaction. 
Den første timen er underholdende selskap, og byr på flere scener med raffe miljøskildringer av elegant tyverivirksomhet. 
Men når filmen glir over i mer dyster sosialrealisme, så blir fortellingen både oppstykket, overdrevet og kunstig. 

Her sklir lettbent actionromantikk med en smak av ""Bonnie and Clyde"" rett inn i en grå grøt av personlige tragedier som hverken fenger tematisk eller filmatisk. 

Gnager og irriterer 

Både hovedrolleinnehaver Matthias Schoenaerts og regissør Roskam (som har samarbeidet sammen både på Oscar-nominerte Bullhead og The Drop) prøver innledningsvis å gjøre det lett for publikum å like fengselsfuglen Gigi. 
Han er kvikk, sexy og samvittighetsfull, og Schoenaerts gjør en god jobb med å få fram at det ikke er ondskap, men Gigis egenrådighet og trøblete barndom som er årsaken til hovedpersonens karrierevalg. 

Men etter hvert som politifolk dør og andres liv får store sår som følger av Gigis valg og handlinger, så er det merkelig at filmen ikke tar innover seg rollefigurens etiske skavanker i særlig grad. 

Når en politimann dør under et ran, er det kun i straffeutmålingen dette byr på problemer for Gigi. 
Er det fordi han som profesjonell raner ser på en politimanns død som uproblematisk fordi politifolk selv har valgt å utsette seg for den risikoen det er å stoppe et ran? 
Eller er han så emosjonelt skadet og kald at et drap er like uproblematisk som pengetyveri? 
Denne typen spørsmål (og de kan stilles om Bibis rollefigur også) blir aldri forsøkt besvart eller utforsket i Racer and the Jailbird, og den utelatelsen gnager i en film som lener seg såpass hardt på sympatiske hovedpersoner for å fungere. 

Dette er en rotete thriller som irriterer mer enn den begeistrer. 
Det virker rett og slett som om manusforfatterne har endt opp med en fire–fem forskjellige utkast til hvordan kjærlighetshistorien kan slutte. 
Så har Roskam bestemt seg for å smelle sammen alle i en kjapp utforbakke–og filmen kommer seg aldri etter den krasjen. 
",0
"VampyrVidar
Blodig vampyrkomedie med blodfattig penishumor. 

VampyrVidar fanget umiddelbart min oppmerksomhet da den hadde premiere på Den Norske Filmfestivalen i Haugesund i fjor. 

Nå får den omsider ordinær kinopremiere, og som vampyrfilmentusiast var jeg i forkant spent på filmens vri på sjangeren. 

Problemet er at VampyrVidar hverken er spesielt artig, eller spesielt original. 
Filmen tar for seg vante troper og gir dem en humoristisk vri, men blir for platt til at latterkulene kommer. 

Med Jesus som «wing man» 

Filmen tar oss med til en bygd på sørvestlandet, der Vidar har grodd fast på gården til moren. 
Han er frustrert over livet sitt og ber til Jesus om hjelp til å komme seg ut av sitt personlige helvete. 

Han vil være fri fra forpliktelser: drikke, knulle og leve et liv uten begrensninger – alt annet enn å gjemme seg på gutterommet med pornobladet og hånda som eneste hjelpemiddel. 

Men man skal være forsiktig med hva man ønsker seg, for det skal vise seg at Jesus ikke er vond å be. 
Og etter et møte med en Jesus som ser ut som himmel og helvete i skjønn forening, der Vidar må ta imot Kristi blod og Kristi legeme på bokstavelig vis, blir den trauste bondens liv snudd på hodet. 

Vidar blir en vampyr som helst vil ha blodet sitt fra underlivet til vakre kvinner, og sammen med horebukken Jesus som “wing man” legger de ut på et eventyr i Stavanger. 

Kanskje morsomt på papiret 

Herfra og ut er filmen en orgie i blod og sex uten at det gir meg noen spesiell nytelse. 
Jeg har egentlig ikke lyst til å være hun kjipe anmelderen som slakter smal sjangerfilm som prøver å harselere med tabuer og klisjeer, det har jeg nemlig vært før, og det er jo ikke noe gøy. 

Men sorry folkens, kuk på kinolerretet er ikke automatisk gøy, drikking av mensblod er ikke automatisk gøy. 
At noe er grovt gjør det ikke automatisk morsomt, det må også være poengtert og med snert. 

I VampyrVidar virker det som om filmskaperne Thomas Aske Berg og Fredrik Waldeland har hatt en haug med ideer som er morsomme på papiret, og så satt dem sammen til en film. 
Men humoren er ikke gjennomarbeidet nok og handlingen er heller ikke spennende nok til at det gir meg særlig mye. 

Vidar sliter med sin nye tilværelse som monster, og filmskaperne har forsøkt å gi ham et dypere psykologisk lag, men det blir aldri mer interessant enn at Vidar synes det er kjipt at han har blitt et blodtørstig monster. 

Artig bedehushumor 

Noen lyspunkter er det riktignok. 
Som et nikk til Interview with the Vampire er Vidars eskapader pakket inn i en rammefortelling der Vidar er hos psykologen og forteller om det som har skjedd, og det er litt artig med psykologens tolkninger av alt det Vidar forteller. 

Filmskapernes harselering med det gladkristne frikirkemiljøet, dobbeltmoralen som finnes der, og kontrasten mellom deres syn på Jesus og den kåte, blodtørstige drankeren han er i filmen skaper også flere komiske øyeblikk som fikk meg til å trekke på smilebåndet. 

I tillegg er filmens lydspor ei lita perle av melankolsk og selvironisk bedehusmusikk fra General Forsamling. 

Tydelig skaperglede 

Fredrik Waldeland og Thomas Aske Berg (som også spiller hovedrollen som Vidar i filmen) gjør begge sin debut som regissører og manusforfattere i langfilmformatet med VampyrVidar. 

Med filmen viser de en tydelig skaperglede og engasjement for det de gjør, og selv om jeg ikke synes det fungerer helt denne gangen er jeg spent på å se hva duoen kommer til å gjøre videre. 

Jeg heier på at det lages modig sjangerfilm i Norge, og synes det er bra at noen tør å satse på det – men jeg håper at den neste vampyrexploitationkomedien blir hakket bedre enn VampyrVidar. 
",0
"Don't Worry, He Won't Get Far On Foot
Bittersøt historie med vidd og brodd. 

Det er godt å se regissør Gus Van Sant tilbake på et respektabelt kvalitetsnivå. 
Etter fadesen med The Sea of Trees i 2015, som ble buet ut i Cannes, og aldri vist på kino i Norge, kommer han nå med Don't Worry, He Won't Get Far On Foot. 

Dette er et humoristisk og underfundig drama med en flott hovedrolle av Joaquin Phoenix i godt slag. 
Filmen er basert på en sann skjebne med sorgfullt savn og håpefull forsoning som gjennomgående tema. 

Van Sant er riktignok ikke i nærheten av nivået fra Drugstore Cowboy, I drift mot Idaho eller Elephant, men hans finurlige egenskaper som forteller gjør Don't Worry, He Won't Get Far On Foot til en bittersøt historie med både vidd og brodd. 

Oppdager sitt sanne kall 

John Callahan (Joaquin Phoenix) er alkoholikeren som etter en vill kveld på byen med den nye kompisen Dexter (Jack Black) blir lam fra brystet og ned i en bilulykke. 
Filmen viser hvordan han innser at han trenger hjelp, og hvordan han gjennom denne prosessen oppdager sitt sanne kall her i livet. 

Han blir en fremgangsrik og kontroversiell avistegner med sine finurlige observasjoner og sin spesielle sans for humor. 
Samtidig jobber han også med å bearbeide visse sider av sin egen fortid som har vært med på å forme ham som person. 

Alt fortelles i en svært stokket rekkefølge, med stadige hopp i tid og rom som gir historien en frisk utforutsigbarhet. 

Dette er en rød tråd gjennom hele filmen, der Callahan sliter med mellommenneskelige forhold og aldri finner seg helt til rette. 
Det er først når han møter en gruppe fra anonyme alkoholikere ledet av Donnie (Jonah Hill) at han møter likesinnede som han føler seg vel med. 

Det er her filmen har noen av sine beste scener, når Callahan blir nødt til å innse noen harde sannheter om seg selv og sin plass i omgivelsene. 

Krever oppmerksomhet 

Filmens eneste store feiltrinn er den bisarre inklusjonen av terapeuten Annu fra Stockholm (Rooney Mara). 
Hun fremstår som en drømmefigur som man ikke er helt sikker på faktisk eksisterer. 
Er hun en av skikkelsene Callahan fantaserer om? 

Hun kommer inn som en trøstende engel på sykehuset når han nettopp har fått beskjed om at han sannsynligvis er lam for livet. 
Neste gang de møtes er i et bibliotek, der Annu plutselig er iført flyvertinneuniform fra ""Air Scandinavia"" (tekstet til norsk som SAS). 

Etter en hyggelig montasje med middag, rullestolracing og sengekos setter Annu kursen tilbake mot flyplassen i limousin med privatsjåfør, som trolig ikke er slik flyvertinner drar på jobb. 
Det er ikke helt glassklart hvilken funksjon Annu egentlig har i historien, annet enn å gi John noe å drømme om. 

Joaquin Phoenix har en sterk tilstedeværelse gjennom hele filmen, der han formidler hovedfigurens problematiske utfordringer med overbevisning, uten å være insisterende eller overtydelig. 

Phoenix skaper en figur som ikke ber om vår medynk, men krever en oppmerksomhet som resulterer i en slags forståelse. 
Han er en av vår tids mest spennende skuespillere, og velger stadig roller som utfordrer både publikum og ham selv, som også er tilfellet her. 

Don't Worry, He Won't Get Far On Foot er kanskje ikke en av Gus Van Sants mest fokuserte og fullendte filmer som regissør, men hans mangefasetterte portrett av hovedfigurens indre kamp, løftet frem av Joaquin Phoenix sin sterke prestasjon, gjør dette til en god film som fortjener oppmerksomheten den vekker 
",1
"Searching
Fiffig skjermspenning. 

En intens og fengende ""far leter etter datter""-thriller fortelles på uvanlig vis i Searching. 

Den doble betydningen av tittelen spiller på søket etter den forsvunne tenåringen Margot, men spiller også på filmens form. 
Dette er nemlig en film som foregår på internett og fortelles gjennom dataskjermer. 

Det er et kult og godt gjennomført fortellergrep som effektivt får fram hvor digitale våre liv har blitt, og hvordan mange av oss har investert store deler av vår sosiale tilstedeværelse og våre hemmeligheter på digitale plattformer. 

Men selv om samfunnskommentaren blir tydelig og spenningshistorien lever godt gjennom realistisk bruk av ulike nettsted og apper, så kjenner jeg likevel på et savn når det gjelder å bli kjent med rollefigurer og miljø i denne filmen. 
Det å se alt gjennom en ekstra skjerm legger store begrensninger på både filmspråket og publikums tilstedeværelse i scenene, og Searching blir tidvis litt flat og tam gjennom denne distansen. 

Blir ikke plagsomt corny i nettbruken 

David Kim (John Cho) opplever alle foreldres mareritt da han oppdager at tenåringsdatteren Margot (Michelle La) har forsvunnet. 
Hverken han eller politiet aner hva som kan ha skjedd, om det er en kidnapping, en ulykke eller om hun har rømt, men etter hvert som han graver seg gjennom hennes digitale liv så finner han flere spor og hemmeligheter. 

Uten å avsløre for mye av handlingen så får filmen en sår klangbunn etter hvert som vi blir bedre kjent med Margot og hennes far. 
Vi møter mennesker som har en del å slite med, og uten at filmen oppleves prekende, så har den et underliggende budskap om at vi mennesker alltid kan bli flinkere til å se hverandre. 
Forholdet mellom far og datter står her sentralt, og blir et bilde på hvordan selv de beste intensjoner og anstrengelser kan føre galt av sted. 

Jeg fryktet innledningsvis at det ville bli en del corny bruk av datamaskin i en film som skal prøve å fange tidsånden på nett. 
Men med et par unntak, så lar regissør Aneesh Chaganty rollefigurene bruke maskinene på fiksjonstroverdig vis. 
Filmen starter i en slags 1. person hvor skjermene vi ser er skjermene våre hovedpersoner ser. 
Det er intuitivt og et godt grep, men det glipper litt et par plasser. 
Det er kanskje pirkete å irritere seg over at filmen av og til viser oss skjermer som neppe noen i historien vår ville sett på, men for meg blir det små gnagsår i en ellers veldig stilsikker formlek. 

John Cho er knallgod 

Det er pappa David Kim som bærer det meste av skjermtiden i Searching, og John Cho gjør en utmerket jobb i hovedrollen som jaktende og selvransakende far. 

Dette er en skuespiller mest kjent for sine komiske talenter. 
Mannen som var med å spre MILF-begrepet i American Pie har levert severdig selskap i alt fra Harold & Kumar-filmene til minneverdige biroller i blant annet How I Met Your Mother. 
Her viser han at skuespillerregisteret er stort, og han behersker dramasjangerens mer sobre og hverdagslige spillestil. 

Cho har både den tilstedeværelsen og sårheten som kreves for å skape en relaterbar og nyansert figur av den desperate familiemannen. 
En som alltid følger boka og tenker positivt for å undertrykke sorg og skjule sine mangler som far, men som lar fasaden smelle i bakken etter hvert som tilværelsen rakner. 
",1
"The Happytime Murders
En krimklisjé uten gode ideer. 

Jeg ville så gjerne like The Happytime Murders. 
En grov komedie med muppetdukker er jo en morsom idé, ikke sant? 

Regissør Brian Henson går virkelig inn for å more og sjokkere et voksent publikum som har rosenrøde minner fra faren Jim Hensons The Muppet Show fra 1970- og 80-tallet. 
Dessverre blekner sjokkfaktoren rimelig raskt, og man står igjen med en krimklisjé uten gode ideer. 

The Happytime Murders er pent filmet, dukkene har sin særegne sjarm, og blander seg godt inn med virkelige mennesker og lokasjoner, men historien holder ikke til en hel spillefilm. 
Dette er en sketsj som glemte å slutte etter fem minutter. 

Myrder gamle tv-helter 

Historien foregår i Los Angeles, der mennesker og muppets lever i disharmoni. 
Tøyfigurene står desidert nederst på rangstigen. 
Eks-purken Phil Phillips (med stemme av Bill Barretta) er privatdetektiven som oppdager at noen myrder muppetene fra den gamle tv-serien The Happytime Gang, en etter en. 

Han blir motvillig satt i et partnerskap med sin gamle makker, politietterforsker Connie Edwards (Melissa McCarthy), som han har en konflikt med etter en alvorlig hendelse noen år tidligere. 
Nå må de samarbeide for å finne ut hvem som dreper de gamle tv-muppetene, og hvorfor. 

Filmen ligger dessverre for tett opp til sjangerens klisjeer, som om den ønsker å gjøre ære på den i stedet for å raljere over den ved å bruke dette som en plattform for satire. 
Privatetterforsker Phil Phillips blir en altfor treg, kjedelig og anonym figur til å tilføre historien noe man kan engasjere seg i. 

Maya Rudolph er sjarmerende som sekretæren som åpenbart har et godt øye til sjefen, mens Elizabeth Banks er fin som den menneskelige stjerna fra The Happytime Gang som kanskje viser seg å være en femme fatale. 

Melissa McCarthy bruker noen av sine udiskutable egenskaper som komiker i rollen som Phils menneskelige makker, men det ser til tider ut som hun har mest lyst til å være alle andre steder enn foran kamera. 
Man kan undre på om McCarthy forsto at innspillingen av The Happytime Murders ikke kom til å bli en spesielt lykkelig tid. 

Bommer på komisk timing 

Skildringen av ulike politimakkere i en verden der mennesker og ikke-mennesker har problemer med å leve sammen kan ligne på filmer som Graham Bakers Alien Nation (1988) med James Caan og Mandy Patinkin og David Ayers sin Netflix-film Bright (2018) med Will Smith og Joel Edgerton. 

The Happytime Murders går ikke like dypt inn i materien som disse filmene, og de var ikke spesielt dype. 
Den kan også sees på som en allegori over oss-og-dem-tankegangen som preger den moderne tids problematiske sameksistens på tvers av kulturelle barrierer, men dette er altfor høytflyvende tanker for en film som dette. 

The Happytime Murders har noen tilløp til røff humor med skarpe kanter, men den bommer ofte på den komiske timingen, lar noen av de groveste scenene pågå altfor lenge, og har ikke nok å fare med på historiefronten til at dette blir underholdende nok gjennom den 91 minutter lange spilletiden. 

Jeg skulle så gjerne likt denne filmen, fordi jeg har gode minner om The Muppet Show, men disse etterkommerne mangler sjarmen og appellen som gjorde forfedrene til favoritter. 
",0
"Leave no Trace
Stillferdig og fint om far og datter på rømmen fra samfunnet. 

Filmskaper Debra Granik er tilbake med sin første spillefilm etter Winter’s Bone, Jennifer Lawrences gjennombruddsfilm fra 2010. 

Nok en gang skildrer hun mennesker som faller utenfor samfunnet, denne gangen med en lavmælt og nær film om en far og datter som lever i skogen uten særlig kontakt med omverdenen. 

Leave no Trace er en fin og sår fortelling om å ikke klare å leve innenfor de normene samfunnet har satt for oss, og Granik har igjen funnet et ungt og imponerende talent i Thomasin McKenzie, som spiller hovedrollen. 

På rømmen fra samfunnet 

McKenzie spiller 
Tom som bor med faren sin Will (Ben Foster) i Forest Park utenfor Portland i USA. 

Med svært få eiendeler og et telt som tak lever de for det meste av det skogen har å gi dem. 
De samler regnvann for å drikke, de har en liten grønnsakshage, de plukker sopp, og en gang iblant drar de inn til byen får å kjøpe det helt nødvendige, da med penger som Will får av å selge PTSD-medisinen sin. 

Will sliter nemlig med traumer etter en ikke navngitt krig, og vi forstår at det er dette som har ført ham til å oppdra datteren i skogen der han slipper kontakt med omverdenen. 

En dag tar livet imidlertid en brå vending når noen oppdager at Tom og Will bor ulovlig i skogen. 
Det fører til at de plutselig blir kastet inn i samfunnet de så lenge har forsøkt å unngå, og tilpasse seg et nytt liv med hus, jobb og alle de forventninger som følger med. 

Nydelig skuespill 

Leave no Trace er en stillferdig film og Debra Granik har en tilbakeholdenhet i filmspråket sitt som lar skuespillerne bære filmen alene. 

Samspillet mellom Ben Foster og Thomasin McKenzie er nydelig, og jeg tror på det uvanlige far-datter-forholdet. 

Ben Foster evner å få oss til å kjenne på Wills indre konflikter med et subtilt kroppsspråk og ansiktsuttrykk. 
Han skildrer svært godt hvordan Will virkelig sliter med å gjøre det som forventes av samfunnet rundt ham. 

Den nå 18 år gamle McKenzie er et funn av en ung skuespiller som i likhet med Foster klarer å si mye med få ord. 
Som sin far holder Tom stort sett følelsene sine inne, og McKenzie er troverdig i sitt spill, også når Tom etter hvert begynner å åpne seg mer opp. 

Hun har et blikk du tror på at det foregår noe bak, og Toms indre kvaler er nydelig skildret. 

En hyllest av medmenneskelighet 

Leave no Trace kunne fort ha vært en film om hvordan det amerikanske samfunnet har feilet sine krigsveteraner, og satt opp et apparat som ikke fungerer som en slags antagonist. 

Isteden har Granik valgt bort denne konflikten til fordel for å fokusere på medmenneskelighet og omtanke. 

Selv om hjelpen de gir kanskje ikke er den hjelpen Will trenger, fremstår sosialarbeiderne ikke som motstandere, men som sympatiske mennesker som ønsker å hjelpe far og datter med å få et verdig liv. 

I løpet av filmen møter også Will og Tom en rekke mennesker som med små handlinger og ord viser dem omtanke, og Granik viser med dette et slags håp for samfunnet. 
At selv om det store apparatet kanskje ikke fungerer, så fungerer fortsatt menneskene i det. 

Ekte mennesker 

Det er et modig valg å lage en så stillferdig film som det Leave no Trace er, uten «bad guys» og uten fokus på store ytre konflikter. 

Filmen er så lavmælt og dvelende at den nok vil bli kjedelig for noen, men sammen med Foster og McKenzie har Granik laget en film som kommer nært på rollefigurene sine og oppleves som svært realistisk. 

Jeg opplever rollefigurene som ekte mennesker som fortsatt har et liv etter at rulleteksten har gått over lerretet, og det er en prestasjon man ikke skal kimse av. 
",1
"The Predator
Innfrir nedskrudde forventninger. 

Den første Predator fra 1987 er en udiskutabel sci-fi/actionklassiker. 
To mindre gode oppfølgere og et par uheldige krysninger med Alien-universet har kanskje bidratt til å tåkelegge originalens kvaliteter. 

Det nyeste tillegget er heller ingen fulltreffer, men gjør ikke skaden verre. 
The Predator er nemlig bevisst på sine B-film-røtter, og forsøker ikke å være noe annet enn voldsom og sorthumoristisk underholdning som ikke skal tas spesielt seriøst. 

Regissør Shane Black (som faktisk spilte rollen som Hawkins i originalen) fyller filmen med den samme røffe machohumoren han også leverte som manusforfatter av Dødelig våpen, Den siste speider, Kiss Kiss Bang Bang og The Nice Guys (han regisserte også de to siste). 

The Predator vil aldri få noe klassikerstempel, men den er heller ikke direkte dårlig. 
Den fungerer helt greit på sine premisser, nemlig som hjernedød og heseblesende underholdning. 

Romjeger krasjlander på jorda 

Handlingen starter i Mexico, der den amerikanske skarpskytteren Quinn McKenna (Boyd Holbrook) nesten blir truffet av et styrtende romskip, ført av en farlig jeger fra en fremmed planet. 
I vraket finner han deler av en slags rustning, og får sendt det til sin gamle hjemmeadresse i USA like før han blir arrestert av militært personell som ønsker å dysse ned hele saken. 

McKenna blir satt på en fangetransport med en gjeng skrudde eks-soldater (spilt av Thomas Jane, Trevante Rhodes, Alfie Allen, Augusto Aguilera og Keegan-Michael Key). 
Snart må de forsvare seg mot romskipets pilot, en Predator som vil ha tilbake utstyret som nå befinner seg hos McKennas sønn Rory (Jacob Tremblay). 

Mange blodige scener 

Det foregår en hel del i Fred Dekker og Shane Blacks manus, som henger godt sammen og skaper en viss fremdrift og spenning. 

Det skildrer ikke bare den skrudde dynamikken mellom de tøffe fangene om bord i fangetransporten, men også utfordringene med den modige og pågående biologen Casey Bracket (Olivia Munn), McKennas forhold til eks-kona Emily (Yvonne Strahovski) og farene ved de stadige møtene med Traeger (Sterling K. Brown). 

Sistnevnte leder jakten på Predatoren med et stort lag av soldater, og det er litt merkelig at de faktisk har en funksjon som filmens bad guys, all den tid deres hovedmål faktisk er å redde verden, men de er effektive mål i filmens blodigste scener (som det er mange av). 

Ikke like spennende som originalen 

De som kjenner Predator-universet vil trekke på smilebåndet av flere små vink til den første filmen, men også sette pris på en videreutvikling av mytologien rundt disse skapningene som åpner for interessante muligheter. 
Det er noen smarte ideer i denne filmen om hvordan Predatorene har fornyet seg siden 1987. 

Det som taler mot den nye filmen, er at den ikke greier å overgå originalens visuelle prakt, til tross for å ha tilgang til et langt større budsjett og mer avansert teknologi enn regissøren av den første, John McTiernan, hadde for over 30 år siden. 

Ikke er den like spennende, og ikke har den en Arnold Schwarzenegger som imponerende midtpunkt, selv om Boyd Holbrook (Narcos S01 og S02) gjør en grei rolle som småmorsom kjekkas. 

The Predator er slett ingen katastrofe, og innfrir så vidt mine nedskrudde forventninger. 
Den er barsk, blodig og brautende, den har en humoristisk tone som tar brodden av denne filmseriens iboende absurditet og har en lovende avslutning som innbyr til mer monsteraction. 
Stick around! 
",1
"The Nun
En ganske vellaget høst-skremmer! 

Grøssere med religiøse undertoner fortsetter å pirre kinopublikums nysgjerrighet. 
To av de som vet dette best, er produsentene James Wan og Peter Safran, skaperne av The Conjuring-universet, som The Nun har sitt utspring fra. 
Den skumle demonen Valak dukket nemlig først opp i The Conjuring 2 (2016), og får altså nå være antagonisten i sin egen film. 

Regissør Corin Hardy (The Hallow) holder seg tett til sjangerens velkjente smørbrødliste over hva som må med av mørk tematikk og skremmende hendelser, og lite vil komme overraskende på den som har sett en del slike filmer tidligere. 

The Nun er langt ifra nyskapende. 
Historien er basert på noen ganske tullete ideer som lett kan avfeies som tøys, men The Nun er også kompetent filmet, med en stemningsfull atmosfære, effektiv scenografi og godt skuespill i de viktigste rollene. 
Dette føles som en grøsser av den gamle skolen, og er akkurat god nok til å spre litt uhygge i mørke kinosaler. 

Forstyrrende utseende 

Historien foregår i 1952, altså noen tiår før hendelsene i The Conjuring. 
En nonne tar sitt eget liv i et avsidesliggende kloster i Romania. 
Vatikanet sender fader Anthony Burke (Demián Bichir) og søster Irene (Taissa Farmiga) for å undersøke saken. 

De får hjelp av Frenchie (Jonas Bloquet), en fransk-kanadier som har slått seg til i landsbyen like ved klosteret. 
Det viser seg at skumle krefter skjuler seg i klosterets indre, nemlig demonen Valak (Bonnie Aarons), som manifesterer seg i form av en nonne med et ytterst forstyrrende utseende. 

Nå må faderen og søsteren finne ut hvordan de skal sende Valak tilbake til Helvetet og forsegle portalen. 

The Nun føyer seg altså inn i en lang rekke filmer om den katolske kirkens kamp mot demoner. 
Manuset er skrevet av Gary Dauberman, som utførte samme jobb på It og de to Annabelle-filmene, som også har sitt utspring fra The Conjuring. 

Historiefortellingen hans virker å være inspirert av 1970-tallets Hammer-filmer, men har ikke samme tyngde og kvalitet sammenlignet med klassikere som Eksorsisten og The Omen. 

Filmen er heller ikke like skremmende som de to The Conjuring-filmene den er beslektet med, men har en gjennomgående dyster stemning, en grei spenningsoppbygging og gode prestasjoner av de to hovedrolleinnehaverne, som spiller seriøst, selv under tøvete omstendigheter. 

Kunne vært bedre 

Demián Bichir (The Hateful Eight, Alien: 
Covenant) spiller en furet og værbitt prest, preget av årelang kamp mot ulike fenomener, og hjemsøkt av en mislykket eksorsisme av en ung gutt. 
Søster 
Irene er den rake motsetningen, ung, uerfaren og kanskje litt naiv, men drevet av godhet og en positiv innstilling. 

Hun spilles godt av uttrykksfulle Taissa Farmiga, og hvis noe virker kjent ved henne, så kan det ha sin forklaring. 

Hun er nemlig den 21 år yngre lillesøsteren til Vera Farmiga, som spiller Lorraine Warren i de to The Conjuring-filmene, og også deltar i noen fremtidsblikk i The Nun for å virkelig knytte disse filmene sammen. 
Lillesøster passer like godt inn i dette skremmeriet som storesøster. 

Selv om The Nun har flere kvaliteter, kunne den absolutt vært bedre. 
Den har noen genuint skumle scener, men jeg føler at den har et enda større skremmepotensial enn det regissør Corin Hardy har fått ut. 

Jennifer Spences dystre produksjonsdesign, Maxim Alexandres lekre foto, Abel Korzienowskis stemningsskapende musikk og William R. Dean og Ronald Engs nifse lydlegging legger et godt grunnlag, men bortsett fra noen reale skvett og flere marerittaktige bilder er ikke The Nun så skremmende som den kunne vært. 

Mye av skremmeriet består av ulike skikkelser som forsvinner like raskt som de dukket opp, uten noe synlig mål eller mening. 
Demonens evne til å skape skrekk virker dessuten noe begrenset, og man stiller seg litt undrende til at Satan ikke sender ut noe enda tøffere for å skape uhygge i verden. 

Likevel greier The Nun å være en grei grøsser med en god dose gørr og guffe. 
Dette er et tilfredsstillende tilskudd til The Conjuring-universet, som også har resultert i to spinoff-filmer om den skumle dukken Annabelle. 
Den har også en smart avslutning som skaper en slags forbindelse med hovedfilmene som vil gjøre fansen begeistret. 
Dette er en ganske vellaget høst-skremmer! 
",1
"Månelyst i Flåklypa
Reodor, Solan og Ludvig avslutter med stil! 

Den siste filmen med Reodor Felgen, Solan Gundersen og Ludvig har blitt en flott animert og morsomt fortalt familiefilm som avslutter med stil. 

Gjennom tre filmer har regissør Rasmus A. Sivertsen og hans dyktige stab videreført forfatter og illustratør Kjell Aukrusts frodige bygdeunivers til glede for en ny generasjon kinogjengere med stor fortellerglede og fargerike miljøskildringer. 

Månelyst i Flåklypa er en sprek og underholdende historie med en god dose av både humor og hjertevarme, formidlet med respekt for materialets utspring. 
Det er all mulig grunn til å sette pris på den siste runden med denne gjengen! 

Vil plante det norske flagget på månen 

Karsten Fullus manus kopierer på sett og vis premisset fra Flåklypa Grand Prix. 
Sykkelreparatør Reodor Felgen (Per Skjølsvik) og hans assistenter Solan (Kari-Ann Grønsrud) og Ludvig (Trond Høvik) bestemmer seg igjen for bygge en farkost for å oppnå heder og ære, ikke for seg selv, men på vegne av fedrelandet. 

Denne gangen dreier det seg imidlertid ikke om en bil, men om en månerakett! 
De trenger selvsagt finansiering, og får det fra uventet hold. 
Målet er å plante det norske flagget på månen i et tidsrom der det vil være mulig for enhver nasjon å kreve eierskap. 
Romkappløpet er i gang, men måneferden skal ikke gå helt som planlagt. 

Nordmenn kan slå seg selv på brystet med god samvittighet, fordi vi innerst inne vet at tanken i de aller fleste tilfeller er litt absurd. 
Derfor er innstillingen spiselig. 

Månelyst i Flåklypa er fylt av utkantfigurer som ikke skulle ha noen forutsetninger til å hevde seg på en internasjonal arena, og nettopp derfor er det morsomt at de gjør det likevel. 

Vakre og spektakulære sekvenser 

Den kameratslige dynamikken mellom hovedfigurene er like varm, hyggelig og elskverdig som i de andre Flåklypa-filmene. 
I tillegg omringes de igjen av et fargerikt og mangslungent persongalleri, mange av dem gamle kjenninger, som Enkefru Stengelføhn-Glad (Hege Schøyen), Emanuel Desperados (Steinar Sagen), Ollvar O. Kleppvold (Fridtjov Såheim), Olram Slåpen (Bjarte Hjelmeland), og Melvind Snerken (John Brungot). 

Min favoritt er igjen den utrettelige og selvhøytidelige pressemannen Frimand Pløsen (Kåre Conradi), som her får sterk konkurranse av en ambisiøs nyhetsoppleser (Christine Hope). 
En annen viktig og vittig figur i filmen er Vigfus Skonken (Ingar Helge Gimle), som var Stortingsmann i Flåklypa Tidende. 
Her er han omgjort til en byråkrat som elsker Staten og blir en pådriver for å få gjennomført månereisen. 

Alle er hentet fra Kjell Aukrusts rikholdige persongalleri, og inspirert av hans særegne dialog, umiskjennelige uttrykk og snodige karakteristikker. 
Noen av landets beste skuespillere gir dem stemmer som matcher utseendet. 

Når historien etter hvert beveger seg ut i verdensrommet, får vi noen virkelig vakre og spektakulære sekvenser med flere morsomme referanser til både Stanley Kubricks 2001 – en romodyssé, Alfonso Cuaróns Gravity og den ulykksalige Apollo 13-ekspedisjonen (som ble filmatisert av Ron Howard). 

Dessuten er Felgens romfartøy en like morsom og fantasifull kreasjon som den legendariske Il Tempo Gigante, og er etter alt og dømme en videreutvikling av måneraketten som har blitt en populær turistattraksjon i Aukrusts hjembygd Alvdal. 

Månelyst i Flåklypa holder like høy og imponerende kvalitet på både stop motion-animasjonen og det fortellertekniske som Solan og Ludvig – Jul i Flåklypa (2013) og Solan og Ludvig – Herfra til Flåklypa (2015), som til sammen ble sett av over 1,3 millioner på kino. 

Kjell Aukrust ville utvilsomt vært stolt av hvor godt arven hans har vært forvaltet gjennom disse filmene, og det er nesten for ille at Qvisten Animasjon, Maipo Film og Nordisk Film Distribusjon setter strek nå. 
Dette er for bra til å ta slutt! 
",1
"Når jeg faller
Realistisk sosialrealisme som treffer. 

Det er duket for sober sosialrealisme når den andre eksamensfilmen fra masterstudiet til Den norske filmskolen når norske kinosaler denne uken. 

Når jeg faller er en realistisk og lavmælt film om kampen for å bli rusfri. 
Den forteller en sår, men også fin historie om hvor vanskelig det er å ta vare på noen andre når du har nok med å finne ut når du får din neste blås. 

Magnus Meyer Arnesen gjør med dette sin regidebut i spillefilmformatet og han leder skuespillerne gjennom fortellingen med stødig hånd. 

Resultatet er en film som ikke bryter ny mark på noen måte, men som fremstår som en troverdig skildring av rusens klør. 

En fungerende narkoman 

Når jeg faller handler om Joachim som, til tross for at han har ramla utpå igjen etter at han kom tilbake fra rusrehabilitering, lever et relativt normalt liv. 

Han bor billig på den gamle familiehytta på Nesodden, han jobber som kokk, han pisser i en kopp hver uke, han går til psykolog. 

Men han jukser selvfølgelig på tisseprøven og lyver til psykologen. 
Da ekskjæresten Maria havner i fengsel, må han plutselig ta seg av en sønn han ikke har sett på åtte år. 
En sønn han ikke vet hvordan ser ut, og som ikke vet at han er faren. 

Når han nå har ansvaret for noen andre enn seg selv, begynner den skjøre fasaden han har bygd opp å rase. 
Han ønsker etter hvert å bryte å bryte ut av den nedadgående spiralen han befinner seg i, men er en gryende kjærlighet for sønnen nok til å stagge heroinsuget? 

Sterk hovedrolle 

Det er et fint knippe skuespillere i Når jeg faller, som sammen med et nøkternt manus og filmspråk lager en troverdig fremstilling av Joachims situasjon. 

Preben Hodneland er et relativt ubeskrevet blad som skuespiller på film, men er sterk i hovedrollen, spesielt når det kommer til hvordan Joachim opplever både rus og abstinenser. 
Men han takler ikke bare Joachims mørke, også i filmens lysere partier spiller han fint. 

Hodneland sitt samspill med Marius Aandahl Pedersen som spiller Lukas fungerer også godt. 
Aandahl Pedersen klarer å formidle den nølende tilliten som utvikler seg mellom far og sønn, og er spesielt god når den tilliten svikter. 
Det er flere såre scener som river i hjertet her. 

Solid debut 

Meyer Arnesen leder oss trygt gjennom filmen sammen med Kristian Landmark. 
De to har skrevet et manus som klarer å styre unna de største rusfilmklisjeene, men snubler litt når det kommer til Joachims vendepunkt i filmen. 

Oppbygningen fungerer ikke optimalt her. 
Vendepunktet oppleves derfor som noe brått og ikke så troverdig som resten av filmen. 

Likevel sitter slutten som den skal, og Når jeg faller blir en god film og en solid debut for Magnus Meyer Arnesen. 
",1
"For vi er gutta
Kor, kreft og kameratskap. 

Det er hverken Mannskorets mange kjente medlemmer, selve sangnumrene eller oppvarmingsjobben for Black Sabbath som er det vesentlige i kordokumentaren For vi er gutta. 

Ut fra en ganske tradisjonelt oppbygd underdoghistorie om det ølglade amatørkoret som plutselig skal varme opp for selveste Ozzy Osbourne, bryter historien om den kreftsyke dirigenten Ivar Krogh Hovd fram og trekker oss inn. 

Gjennom en raus tilgang til spesielt Ivar selv, har regissørene Petter Sommer og Jo Vemund Svendsen skapt en ærlig og vemodig dokumentar som treffer med sin menneskelighet og varme. 

Siste etappe med koret og gutta 

I månedene fram mot Tons of Rock-festivalen i 2016 er det stor aktivitet rundt Mannskoret. 
Sanggruppen, som ble startet av blant annet DumDum Boys-vokalist Prepple Houmb og radiopersonligheten Espen Thoresen i 2002, er et avslappet og kameratpreget kor som er mest kjent for å gjøre rockelåter a cappella. 
Det er ikke vanligvis et kor som preger festivalplakatene på sommerhalvåret, så når de blir booket inn for å varme opp for Black Sabbath begynner gamle gutter å glede seg som barn. 

Gleden over å skulle gjøre denne prestisjefylte spillejobben får en annen klangbunn når det blir sannsynlig at konserten blir den siste for korets mangeårige dirigent. 
Ivar Krogh Hovd har fått dødsdommen fra legen, og filmens hovedfokus ligger på Hovd og hans siste reise med koret og gutta. 

Det fokusskiftet blir en litt brå overgang i en påbegynt feelgoodfilm. 
Alvoret kommer brått på, men Sommer og Svendsen får det til å sitte sammen. 
Refleksjonene Hovd gjør rundt sin egen sykdom og kommende død er både velformulerte og rørende. 
Han lar publikum komme tett på, og både han og familien tillater et kamera som henger rundt og fanger opp både det regisserte og det tilfeldige. 

Det er i scenene med Hovd og koret at filmen vibrerer. 
På øvinger, på konserter og ved sykesengen. 
Hvor alle vet hvor det bærer og likevel klarer å kanalisere vennskap og kjærlighet til musikken på en måte som bærer de gjennom situasjoner som krever mye av oss mennesker. 

Koristene forblir i bakgrunnen 

For vi er gutta er også en kordokumentar som setter av plass til musikken og musikerne, og filmen klarer å treffe den oppstemte kontrasten som ligger i at rufsete menn med rufsete sjarm treffer noe rent og mektig når stemmene deres svinger sammen. 
Det er en real porsjon levd liv i rekkene hos Mannskoret, og et par av sangnumrene, som Raga Rockers Fritt Liv, gjør at filmen beveger også som musikkfilm. 

Men foruten hovedpersonen Ivar, så kommer vi egentlig ikke under huden på noen av de øvrige koristene. 
Svein Bjørge avslører at han egentlig ikke lar folk komme så nært på, og Prepple Houmb og Geir Schau minnes at det tok tid før Hovd virkelig ble en del av gjengen, men det blir aldri mer enn slike smådrypp av korets øvrige personligheter. 

Jeg klarer ikke helt å la være å irritere meg over at filmen hopper glatt over at Svein Bjørge både er festivalsjef for Tons of Rock og medlem av Mannskoret. 
Jeg har ingen forutsetninger for å vite noe om at den koblingen hadde noe som helst med at koret fikk spillejobben å gjøre. 
Men jeg mener det er en sammenheng som bør med i en dokumentarfilm som bruker bookingen på Tons of Rock som en narrativ motor i fortellingen om det lille koret som fikk den store spillejobben. 

Den detaljen tar likevel ingenting bort fra historien som har hovedrollen i denne filmen. 
Jeg ble litt kjent med Ivar Krogh Hovd gjennom disse 74 minuttene i kinosalen, og jeg kommer nok aldri til å glemme han. 

For vi er gutta har kinopremiere fredag 28. september. 
Vi gjør oppmerksom på at regissør Petter Sommer også er ansatt som journalist i NRK Nyheter. 
",1
"Peppermint
God Jennifer Garner i middels hevnefilm. 

Det er ikke uten grunn at hevnefilmer er en evig tilbakevendende sjanger. 
De pirrer i følelser vi kanskje har, men aldri omsetter i handling. 
I Peppermint spiller Jennifer Garner en kvinne som er ute etter knallhard justis mot de som ødela familien hennes. 

Dette høres ut som dusinvare, noe det også er, men når regissøren heter Pierre Morel, er det grunn til å gi filmen oppmerksomhet. 
Han er nemlig mannen bak en av det siste tiårets beste hevnefilmer, nemlig Taken. 

Peppermint er dessverre ikke i nærheten av å være like god. 
Den har et syltynt plot og grunne figurer, men fungerer til nød som enkel, hardbarket voldsunderholdning til å engasjere den som liker slikt. 

Forbereder seg på å ta hevn 

Filmen åpner med å vise Riley North (Jennifer Garner) i vill kamp med en kriminell. 
I tilbakeblikk får vi se hvorfor dette skjer. 

Familien hennes rammes nemlig av en skruppelløs narkogjeng, og etter et absurd, lattervekkende og hylende urealistisk rettsmøte der gjerningsmennene går fri, går Riley under jorden for å forberede seg på å ta hevn. 

Når hun kommer tilbake, er politietterforskerne Carmichael (John Gallagher Jr.) og Beltran (John Ortiz) på sporet av Riley, mens hun dreper seg gjennom narkogjengen på jakt etter sjefen, Diego Garcia (Juan Pablo Raba). 

Det gjøres klinkende klart at både politi og borgere egentlig heier på Riley. 
Det er meningen at også kinopublikums sympati uten videre skal havne på hennes side. 

Det føles befriende på en litt beklemt måte, for selv om man vet at det er moralsk forkastelig å ta loven i sine egne hender, er det også besnærende å se noen gjøre det. 
Jeg skulle bare ønske at dette ble fortalt på en litt mer interessant og medrivende måte. 

Tøff og sårbar actionhelt 

Pierre Morel viste i filmene B13, Taken og From Paris With Love at han har et godt tak på visuelt spennende action med godt trøkk, og det har han også i Peppermint. 

Etter en litt treig start, akselerer filmen etter hvert med flere skuddvekslinger og slåsskamper der Jennifer Garner viser seg som en tøff, men også sårbar actionhelt. 

Hun er ingen Stallone, Seagal eller Schwarzenegger, som tilsynelatende fyker gjennom sine filmer uten så mye som en skramme, men preges faktisk av det hun utsettes for. 

Det kan ikke påstås at Peppermint er hverken nyskapende eller innovativ. 
Dette virker som en litt gammeldags actionfilm fra sent 1980- eller tidlig 1990-tall. 
Regissør Morel løser oppgavene sine på en stødig måte i actionscenene, mens Jennifer Garner spiller godt som handlekraftig hevner med en viss emosjonell klangbunn. 

Det finnes scener i filmen som overdriver hennes kapasitet i blodige kamper mot horder av slemminger, men hvem sa at en hevnefilm måtte være realistisk? 
Filmen hadde imidlertid hatt godt av et sterkere manus og mer interessante figurer. 

Her foregår alt innenfor A4-ramma, og det blir ikke spennende nok. 
Peppermint har en viss funksjon som enkel sjangerøvelse, men det er tvilsomt om den kan treffe et særlig bredt kinopublikum. 
Den vil nok fungere bedre som strømmefilm til øl og pizza i sofaen 
",0
"Johnny English Strikes Again
Langt fra Rowan Atkinsons beste. 

Rowan Atkinson inntar sin fjollete agentrolle for tredje gang i Johnny English Strikes Again, og dette er oppfølgermoro av aller enkleste sort. 

Ansiktsgymnastikk, agentparodi og Atkinsons sedvanlige klossete slapstick kombineres i en syltynn spionsuppe som føles mest som bortkastede filmbudsjettpenger. 

Et par steder treffer Atkinson den fysiske skylappkomikken som på herlig vis går ut over alle bortsett fra han selv - og som har blitt et av hans kjennetegn. 
Men med et søvndyssende simpelt manus, og – parodi eller ei – en av kinohistoriens kjedeligste biljakter, så ble dette mer gjesp enn latter for meg. 

Når teknologien svikter 

En supersmart og farlig hacker avslører identiteten til alle operative britiske agenter. 
Det betyr full krise for statsministeren (Emma Thompson), som plutselig står ganske så ubeskyttet foran det kommende G12-møte. 

Løsningen blir å gå fullstendig analogt, og med en agent ingen husker. 
Så dermed serveres vi den ubrukelige Johnny English, som mot alle odds snubler seg mot en løsning på trusselen. 

Her er spenningskurven aldeles opplagt med både overlegen superskurk, vakker kvinnelig rival og en runde i utstyrskjelleren for å fylle opp med fikse spionleketøy. 

Jeg er spesielt skuffet over skurken, spilt av Jake Lacy, som suger ut energien fra nesten alle scenene han er med i. 
Han hjelpes lite av hans onde plan ikke er spesielt fiffig i utgangspunktet, men her fungerte hverken rollefigur eller skuespillerprestasjon i nærheten av godt nok. 

Rowan Atkinson er for god til dette 

Der dagens superheltkomedier er velsignet med Deadpool og Drax the Destroyer som taleføre sjangerkommentarer, er det lite sprudlende, oppfinnsomt eller modig å finne i denne slappe og gammelmodige Bond-parodien. 

Her skal humoren nå både gammel og ung. 
""Alt var bedre før"" settes enkelt opp mot vår nye teknologiske hverdag. 
Det betyr at vi må tåle vitsing om kvinnelige sjefer og gamlinger som ikke kan å bruke nettbrett. 
Og gjengen som mener ""elbil er no dritt"" får lov å humre litt over sammenligninger mellom lyden av elektriske biler og elektriske nesehårstrimmere. 

Og midt oppe i dette står Atkinson. 
En erfaren komiker som har både snakketøyet, kreativiteten og ansiktselastikken til å vri de fleste situasjoner til humorgull, men som her mates middelmådigheter fra en manus som aldri kommer ut av andregir. 

Det er en scene hvor regissør David Kerr refererer en klassisk kjøreskolebiljakt fra Mannen med den nakne pistol (1988). 
David Zuckers univers var en krimparodi som virkelig klarte å få maksimalt ut av sin komiske ledestjerne Leslie Nielsen. 
Og sammenligningen mellom de to filmseriene gjør det smertelig klart hvor lite Johnny English Strikes Again får ut av Rowan Atkinsons betydelige komiske talent. 
Jeg håper virkelig den tidligere Sorte Orm- og Mr. Bean-skuespilleren finner seg noen andre å jobbe med framover. 

Filmens lave aldersgrense, supertydelige komikk og Atkinsons popularitet vil sørge for at det finnes et publikum som vil kunne more seg med denne filmen. 
Men de får virkelige ikke det de fortjener denne gangen. 
",0
"Battle
Klisjéene står i kø. 

Norske dansefilmer er sjelden vare, men her kommer det en som tar sikte på å formidle ung og urban kultur med energisk utfoldelse og heftig musikk. 
Battle viser i sine beste øyeblikk noen interessante kontraster, men også likheter, mellom moderne dans og flerkulturell hip hop. 

Filmen er riktignok preget av litt vekslende kvalitet på skuespillet, samt en historie som blir litt tynn og overfladisk der det burde vært mer dybde på figurene og konfliktene mellom dem. 

Heldigvis spiller Lisa Teige (Skam) fint i hovedrollen, og regissør Katarina Launing (Jul i Blåfjell, Kule kidz gråter ikke) lykkes med å skape en film som har både hjerte, smerte, energi og nerve. 
Battle bør derfor kunne slå godt an hos et ungt publikum, som den også er ment for. 

Rives mellom to verdener 

Amalie (Lisa Teige) bor i et flott hus i Oslo vest, har kjekk kjæreste, pene venner, studerer moderne dans og forbereder seg på en audition til et danseakademi i Nederland. 

Når hun og finanspappaen (Stig Amdam) plutselig kastes ut av huset og må bosette seg i en blokkleilighet i Oslo øst, holder Amalie det skjult for vennene sine. 
Hun blir nødt til å finne et nytt sted å trene etter skoletid, og finner en fritidsklubb på Ellingsrudåsen. 

Der blir hun kjent med Mikael (Fabian Svegaard Tapia) og crewet hans, som introduserer henne for hip hop-konkurranser kalt battles. 
Amalie rives mellom sine to verdener, og risikerer at de braker sammen. 

Det fungerer helt greit, om ikke så godt som ønskelig. 
Selv om Lisa Teige har en naturlig utstråling og vet å te seg foran et kamera, fremstår figuren hennes litt tafatt og forsiktig. 
Dessuten er det litt for lite kjemi å spore mellom Amalie og Mikael, slik at den store kjærlighetshistorien blir en smule tam og lunken. 

Det er et trekantdrama på gang som også omfatter Aksel (Vebjørn Enger), som topper seg med en pinlig konfrontasjon som er som hentet ut fra en klisjétung såpeserie. 
Det kan virke som det også er målsettingen i denne filmen. 

Heftig koreografi og fet musikk 

Det er når det danses at Battle virkelig lever. 
Her er det flere spreke og spretne scener med heftig koreografi av Camilla Tellefsen og fet musikk, med Yomis ""Unnskyld"" som ett av høydepunktene. 

Det er kanskje ikke Step Up-kvalitet på dansescenene, men både Teige, Tapia og de andre aktørene imponerer med kroppsbeherskelse og rytmeforståelse. 

Man trenger ikke kunne dans for å forstå at det krever mye å gjøre det de gjør, og det er dette som står igjen som det mest imponerende aspektet ved denne produksjonen. 

Battle er delvis innspilt i både Nederland og Danmark, men føles først og fremst som en Oslo-film. 
Det er prisverdig at det lages hovedstadsfilmer som skildrer ungdomskultur sett fra ulike samfunnslag og kulturelle synsvinkler. 

Den er god på form, men kunne gjerne vært sterkere på innholdet. 
Klisjéene står nemlig i kø, men det er grunn til å tro at Battle vil treffe godt innenfor målgruppa. 
",0
"Kristoffer Robin og Ole Brumm
Føles som et kalkulert produkt. 

Disney markedsfører Kristoffer Robin og Ole Brumm som en barnefilm. 
""Alle snakker norsk"" står det på plakaten, men jeg har en sterk mistanke om at de som er for små til å lese undertekster kommer til å kjede seg, for dette er i realiteten ingen barnefilm. 

Dette er en dose melankolsk og bittersøt nostalgi myntet på voksne som har glemt barnet i seg selv. 
Regissør Marc Foster (Finding Neverland, Quantum of Solace, World War Z) har laget sødmefylt sukkerspinn med filtrerte bilder og smektende strykere. 

Filmen er totalt ufarlig og vil ikke korrumpere dine minner om barndommens Ole Brumm, men er for enkel og skjematisk i skildringen av den voksne Kristoffers utfordringer og prioriteringer og hvordan gamle lekekamerater får ham på andre tanker. 

Kristoffer Robin og Ole Brumm er ikke nødvendigvis en dårlig film, men føles som et kalkulert produkt fra verdens største filmselskap. 

Får plutselig besøk av Ole Brumm 

Filmen handler om den voksne Kristoffer Robin (Ewan McGregor) i etterkrigstidens London. 
Han har for lengst har glemt Ole Brumm, Tussi, Nasse Nøff, Tigergutt og de andre kosedyrene i Hundremeterskogen i Sussex. 

Kristoffer har giftet seg med Evelyn (Hayley Atwell) og fått datteren Madeleine (Bronte Carmichael), men har en krevende jobb i en koffertbedrift som gjør at familien er satt i andre rekke. 

Når han plutselig blir oppsøkt av Ole Brumm, som trenger hjelp til å finne vennene sine i Hundremeterskogen, blir Kristoffer Robin satt i en skvis mellom sin voksne tilværelse og det lekende barnet han en gang var. 
https://youtu.be/0URpDxIjZrQ 

Opplever en midtlivskrise 

Det er absolutt mulig å identifisere seg med hovedpersonens dilemma. 
Også en voksen filmkritiker minnes svakt, og stadig svakere, den gutten han pleide å være, men ønsker seg ikke nødvendigvis tilbake dit. 
Det er slik det skal være. 

Filmens Kristoffer Robin har imidlertid mistet all evne til lek og fantasi, og har gitt seg hen til ansvar og karrierejag, litt klossete representert ved en veske med viktige papirer satt opp mot en tålmodig og forståelsesfull kone og en nydelig datter med akutt fars-savn. 

Han opplever kanskje en aldri så liten midtlivskrise, og søker tilbake til barndommen for å finne seg selv igjen. 
Når han gjenforenes med sine barndoms lekekamerater, er det ikke uten en viss sorg over hva tiden gjør med oss, hvordan den svekker relasjoner vi har satt pris på og forandrer steder vi har vært glade i. 

Den gjengrodde Hundremeterskogen fremstår nå som et dunkelt sted. 
Selv kosedyrene virker litt grå og fargeløse, og for å være ærlig, litt kjedelige og personlighetsløse, til tross for de er dyktig animert inn i denne live action-filmen. 
Man får litt av den samme gladvonde stemningen som i Spike Jonzes Til huttetuenes land, som også var en litt sørgmodig barnefilm for voksne, bare smartere fortalt. 

Føler ikke sterkere for figurene 

Originalt heter filmen bare Christopher Robin, som sammen med Ewan McGregors navn øverst på plakaten indikerer hvem som egentlig er hovedpersonen her. 
Her i Norge (og i flere andre land) har man lagt til Ole Brumm (eller tilsvarende oversettelse) i tittelen, kanskje for å lykkes bedre med å lokke til seg hordene av barnefamilier som lett fyller opp kinosalene. 

Dette er altså litt betenkelig, ettersom filmen åpenbart ikke er ment for de små som kanskje har fått noen av A.A. 
Milnes historier opplest av mor eller far på sengekanten i nyere tid. 
Denne filmen er ment oppleserne, eller enhver voksen som nå kan relatere seg til Ewan McGregors rollefigur. 

Jeg har aldri hatt noe spesielt forhold til historiene fra Hundremeterskogen, og selv om Kristoffer Robin og Ole Brumm er et pent og pyntelig drama, får den meg ikke til å føle sterkere for disse figurene. 
Til det er filmen for pen og pyntelig 
",0
"Psychobitch
Norske tenåringer vil kjenne seg igjen. 

Den amerikanske highschool-filmen har fått en norsk tremenning i regissør og manusforfatter Martin Lunds ""Psychobitch"". 

Norske tenåringer vil kunne kjenne igjen sin egen hverdags utfordringer og situasjoner i en ganske morsomt fortalt historie om et uventet vennskap mellom en nesten kjedelig normal gutt og ei vanskeligstilt jente med problemer. 

Historien tar noen snarveier som gjør at den ikke får den emosjonelle uttellingen den kunne fått, og konkluderer mer rart enn sjarmerende. 
""Psychobitch"" blir likevel en hyggelig filmopplevelse, mye takket være Jonas Tidemann og Elli Rhiannon Müller Osborne i gode og sympatiske hovedroller. 

Vekker engasjement for figurene 

Marius (Jonas Tidemann) går siste året på Gjøvik ungdomsskole. 
Han blir satt til gruppearbeid med Frida (Elli Rhiannon Müller Osborne), klassens mørke utskudd med et selvmordsforsøk bak seg. 

Innledningsvis går det forholdsvis dårlig mellom dem, men gradvis oppdager Marius at Frida har noe ved seg som gir ham visse utfordringer. 

Han er egentlig sammen med Lea (Saara Sipilä Kristoffersen) og det er forventet at de går sammen til årets høydepunkt, nemlig skoleballet. 
https://www.youtube.com/watch?v=pg11HJWTcRI Filmens to hovedrolleinnehavere er gode nok til å vekke et engasjement for figurene. 
Jonas Tidemann formidler både Marius sin selvsikre fremtoning i klassemiljøet og blant kompiser, og en tenårings mer tvilende usikkerhet privat, der Jannike Kruse og Henrik Rafaelsen spiller godt som velmenende, men intetanende foreldre. 

Elli Rhiannon Müller Osborne (som spilte lillesøsteren til hovedpersonen i ""Utøya 22. juli"") spiller Frida som en helt klart utenforstående jente, men ikke så annerledes at det blir påtatt eller kunstig. 

Tidemann og Müller Osborne har en kjemi seg imellom som gjør at man ønsker Marius og Frida alt godt. 
De har flere fine scener sammen, men det legges dessverre noen hindre i veien for figurene som mangler troverdighet fordi det ikke virker helt ekte, samt noen litt søkte elementer som dansing i utakt og fokus på indiske kyr. 

Enkelt og overfladisk 

Det kommer til et punkt der filmen ikke makter, eller ønsker, å gå dypt nok inn i materien. 
Man ser elementer av gruppepress, karakterjag og identitetssøk i historien, med dette blir diskutert enkelt og overfladisk. 

Det samme gjelder Fridas selvmordsforsøk, som fremstår naivt, grunnløst og tanketomt, også etter en forsøksvis forklaring som blir for kort og lettvint. 

I motsetning til de beste amerikanske high school-filmene, blir også ""første gang""-problematikken skildret altfor tannløst og forsiktig. 
En modigere tilnærming til disse elementene kunne gjort ""Psychobitch"" til en mye bedre film. 

Regissør Martin Lund (""Knerten gifter seg"", ""Mer eller mindre mann"", ""Kampen"", ""Match"") har i samarbeid med den danske fotografen Adam Wallensten valgt å filme ""Psychobitch"" med et ganske ukomplisert formspråk, som gjør det visuelle uttrykket litt flatt og kjedelig, men samtidig mer virkelighetsnært. 

Det gir en større gjenkjennelseseffekt blant målgruppa, med de samme hverdagslige klasserommene, skolegangene og andre arenaer der norsk ungdom treffes. 
Gjøvik er en fin representant for en hvilken som helst liten norsk by. 

Noe av innholdet vil nok også virke kjent, selv om filmen ikke går like grundig til verks i ungdommers utfordringer og relasjoner som for eksempel ""Skam"" gjorde. 

""Psychobitch"" har en avslutning som tøyser bort et potensielt slagkraftig emosjonelt klimaks, men det er likevel fint å tilbringe knappe to timer med Marius og Frida, to fine hovedpersoner man rekker å føle noe for. 
",1
"Blue Iguana
En krimkomedie som ikke er morsom. 

Denne britiske filmen forsøker å være en hardkokt krimkomedie. 
Problemet er at den overhodet ikke er morsom. 

Regissør Hadi Hajaig (""Puritan"", ""Cleanskin"") har hentet inn to amerikanske skuespillere for å gi filmen et potensielt markedsføringsløft. 

Både Sam Rockwell (""Vice"", ""Three Billboards Outside Ebbing, Missouri"", ""Moon"") og Ben Schwarz (Jean Ralphio i ""Parks & Recreation"") ser dessverre ut til å være på Englands-ferie her, kanskje fordi de aner at de er med i en tredjerangs produksjon uten særlig mange positive aspekter. 

""Blue Iguana"" ligner for mye på andre og bedre filmer, og kaster bort noen lovende figurer på en rotete og intetsigende historie uten appell. 

Amerikanere hentes til London 

Av noen lite troverdige grunner som ikke fremgår helt klart og tydelig, hentes to amerikanske kriminelle klovner over til London for å utføre et ran. 

Eddie (Sam Rockwell) og Paul (Ben Schwarz) skal stjele verdifulle obligasjoner for den suspekte forretningsmannen Arkady (Peter Polycarpou). 

Kontaktpersonen er hans advokat, Katherine (Phoebe Fox), men når Eddie, Paul og Katherine forstår at Arkady egentlig er ute etter diamanten med kallenavnet Blue Iguana, legger de en plan for å sikre seg byttet selv. 

Venter på at noe skal skje 

Dette handlingsreferatet virker kanskje greit nok, men produsent, regissør og manusforfatter Hajaig greier ikke å omsette plottet til en handlingsmettet historie. 
Svært mye av filmen foregår i ett og samme rom, der både figurene og publikum i bunn og grunn venter på at noe skal skje. 

Det kan virke som om samspillet mellom fargerike figurer er ment å være hovedsaken med Blue Iguana, kun avbrutt av noen korte actionscener som mangler slagkraft og finesse. 

Slåsskamper er over før de begynner, og er åpenbart konstruert i klipperommet, og ikke med god koreografi og stuntarbeid foran kamera. 
En slow motion-sekvens med skyting i en bar kan minne om sluttscenen i Phil Joanous overlegne ""Helvetets forgård"" (""State of Grace""), men mangler trøkk og blodsprut (med ett meget hederlig unntak). 

Minimalt interessante 

Sam Rockwell og Ben Schwarz er ute og kjøre i hovedrollene, som virker flortynne og minimalt interessante pappfigurer. 

Det kan virke som om Hadi Hajaig stoler på at deres kjente ansikter er nok til å heve nivået. 
Dessverre greier de ikke skape noe morsomt og engasjerende ut av en dusinvare-historie med farlig treg fremdrift. 

Et lyspunkt på rollelista er Peter Ferdinando som Arkadys håndlanger Deacon, utstyrt med en kostelig hockeysveis, men også her tråkkes det feil på den stramme lina mellom drama og komedie. 

""Blue Iguana"" er dessverre lite verdt å bruke tid og penger på, i alle fall på kino. 
Det finnes mange bedre britiske filmer i samme sjanger, som ""Snatch"", ""Sexy Beast"" og ""Layer Cake"". 
",0
"The Innocents S01 E01 - 04
Fascinerende Netflix-eventyr fra Norge. 

I sommer har vi mesket oss med spektakulære bilder fra Prekestolen i Mission: 
Impossible – Fallout. 
Vi har vært stolte som haner fordi norsk natur figurerer på det store lerretet, og nå er det den litt mindre skjermen sin tur. 

Like spektakulær natur er det kanskje ikke i Netflix sin britiske serie The Innocents, men ganske flott er det likevel i Modalen i Hordaland, der store deler av serien er spilt inn. 

The Innocents er et spenningsdrama om overnaturlige krefter og mystiske eksperimenter, samtidig som den også er et tenåringsdrama om overgangen fra ungdoms- til voksenliv. 

Serien består av åtte episoder, og de fire første vi har fått tilgang til klarer å bygge opp min fascinasjon for seriens mytologi og etterlater meg spent på fortsettelsen. 

Det er dog et par småting som lugger her og der, som hindrer serien i å nå til topps på anmelderterningen. 

Tenåringer på rømmen 

The Innocents følger June (Sorcha Groundsell) og Harry (Percelle Ascott), to britiske tenåringer som rømmer hjemmefra for å unnslippe Junes ekstremt kontrollerende far. 

Låste dører, ingen mobil, ikke noe samvær med venner, han følger henne helt inn i klasserommet hver morgen – June holder på å kveles. 

Når hun fyller 16 stikker hun og kjæresten av for å starte et nytt liv sammen, de er stormforelsket og aner ikke hva som venter dem. 

For det ligger en grunn bak farens kontrollregime. 
June er en såkalt “shapeshifter”, en hamskifter som kan ta på seg andres utseende, og evnen er ikke uten farlige konsekvenser for de involverte. 

Samtidig, på andre siden av Nordsjøen, i en liten norsk bygd, bedriver den gåtefulle professor Halvorson (Guy Pearce) eksperimenter på mennesker som har den samme evnen som June. 
Kan han hjelpe henne? 
Eller har han andre motiver? 

Virkningsfull start 

The Innocents innfører oss raskt og effektfullt inn i tematikken for serien, uten å avsløre for mye. 

Jeg blir umiddelbart grepet av stemningen og det visuelle uttrykket, som minner meg noe om den sobre, litt grå stilen vi finner i andre europeiske eventyrserier som for eksempel Les Revenants (Gjengangerne). 

Vi får kjapt se hvordan seriens overnaturlige elementer fungerer, og det er løst på en interessant måte som både ser bra ut og fungerer godt i fiksjonsuniverset. 

Etter en knallgod start i de første to episodene snubler The Innocents litt i fortellinga fordi motivene og handlingsmønstrene til et par av rollefigurene fremstår som rotete. 

Ved flere anledninger lar serien for eksempel både Harry og June endre mening og oppførsel så kjapt at det går på bekostning av troverdigheten. 
Tenåringer er riktignok lunefulle skapninger, men her haster manuset forbi flere episoder som burde ha blitt utforsket bedre. 

Både Sorcha Groundsell og Percelle Ascott er gode nok skuspillere til at de klarer å ro det noe mangelfulle manuset i land. 
Groundsell er spesielt overbevisende som en tenåring som oppdager nye og skremmende sider ved seg selv. 

«Det er ikke en bikkje» 

The Innocents er ikke bare spilt inn i Norge, seriens handling er også lagt til Vestlandet og har dermed også norske rollefigurer. 

Som norsk har jeg automatisk litt trøbbel med filmer og serier der nordmenn spilles av skuespillere fra andre land når språket som snakkes skal være norsk. 

Vi får ikke en ny “det er ikke en bikkje” eller “Mr. Trondheim” i The Innocents, men norsken til for eksempel islandske Jóhannes Haukur Jóhannesson er fortsatt ikke god nok til at han kan passere ubemerket som “Steinar”. 
Det blir en liten fartsdump for seeropplevelsen. 

Jeg forstår imidlertid serieskapernes vurdering, Jóhannesson er en dyktig skuespiller som passer perfekt i rollen som håndlangeren til professor Halvorson. 

Han imponerer med sitt kroppslige spill i flere scener, og det internasjonale publikummet serien er mynta på kommer til å sluke dette rått, men den brokete norsken ble dessverre et lite irritasjonsmoment for meg som norsk seer. 

I tillegg til noen nordiske kolleger er det norske skuespillere med i The Innocents også. 
Ingunn Beate Øyen, Trond Fausa og Lise Risom Olsen er på rollelista og gjør alle gode figurer. 

Ingunn Beate Øyen er spesielt god som Halvorsons kone Runa, og gjør en av seriens beste skuespillerprestasjoner i rollen som en dame på det emosjonelle bristepunktet. 

Spent på fortsettelsen 

Selv om et litt haltende manus gjorde at den umiddelbare entusiasmen min hadde en noe dalende kurve i løpet av de fire første episodene, er fortsatt The Innocents lovende. 

Fiksjonsuniverset er spennende, stemningen er bra, skuespillet er godt. 
Og i slutten av fjerde episode dro det seg til igjen, og jeg gleder meg til å se fortsettelsen når hele serien slippes 24. august. 

Til dere som elsker nordmenn som gjør det bra i utlandet, så kan jeg melde om at Sigrid dukker opp på lydsporet to ganger i de første fire episodene. 

I første episode utbryter til og med June: 
“I love this song”, når “Strangers” spilles på radioen! 
Ja, jeg vet det føles litt godt. 
",1
"Jack Ryan S01 E01 – E03
John Krasinski er ypperlig som den populære CIA-helten. 

Jack Ryan er tilbake, og det er en umiddelbart fengende variant vi møter i John Krasinskis (The Office og A Quiet Place) skikkelse. 

Tom Clancys smått legendariske CIA-analytiker har allerede blitt spilt av fire Hollywood-stjerner. 
Alec Baldwin gestaltet rollen i Jakten på Rød Oktober (1990), Harrison Ford spilte Ryan i Patriotenes spill (1992) og i Overhengende fare (1994), Ben Affleck gjorde en mindre minneverdig versjon Det absolutte mareritt (2002) og sist ute var Chris Pine i den småslappe Jack Ryan: 
Shadow Recruit (2014). 
Personlig har jeg alltid likt Fords beskjedne og pliktoppfyllende versjon best, og Krasinski treffer Ford-tonen med en yngre utgave av agenten som tar ansvar fordi han må – ikke fordi han søker action og eventyr. 

Amazon satser altså her penger og prestisje på et meget kjent og kjært merkenavn i hovedrollen, og selv om dette på ingen måte er nyskapende etterretningsaction i fjernsynsruta, så lykkes de med mye. 

Seriens tittelfigur får leke seg både i kontorlandskapet og ute blant kuler og terrorister i felten. 
Spesielt i den Morten Tyldum-regisserte pilotepisoden serveres vi en fin balansegang mellom smart etterforskning og fiffig militæraction som gjør Jack Ryan til en underholdende agentserie med tydelige røde tråder og bred appell. 

Tyldum gir CIA-helten en god start 

Shadow Recruit 

Etableringen av hovedpersonen sitter effektivt i Morten Tyldums pilotepisode (Tyldum har ikke regi på episode 2 og 3). 
Den norske regissøren kaster ikke bort tiden, og sender Ryan fra tastatur til skarpt oppdrag på under en time – samtidig som han rekker å etablere hjørnesteinene i rollegalleriet og sår frøene til en personlig terroristjakt som setter to smartinger opp hverandre. 

Hver episode følger en enkel oppskrift som starter med etterforskning av nye spor og ender i eksplosjoner. 
Det er tydelig at serieskapere Carlton Cuse og Graham Roland ikke har tenkt å etterlate noen TV-tittere i forvirringståka. 
Her kastes setninger som ""han er en ny bin Laden"" og ""hva om vi kunne forhindret 11. september"" rundt for å gi tydelig beskjed om at dette er et viktig oppdrag. 

Selv om serien bruker blokkbokstaver og tykk markeringstursj for å male fiendebilder, så er det likevel plass til noen ekstra lag underveis. 
Miljøskildringen fra flybasen i Nevada, hvor de militære dronene styres fra, maler et trist og ubehagelig bilde av en etisk hengemyr av en arbeidsplass. 
Og en del detaljer rundt rollegalleriet på skurkesiden gir meg håp om at de ganske så stereotype framstillingene av muslimske terrorister kan by på noen overraskelser utover i serien. 

Kunne gjerne flekset mer hjerne 

Jack Ryan går fullt og helt for underholdningen. 
Her smøres Ramin Djawadis (Westworld, Game of Thrones) dramatiske musikk tykt på for å hele tiden fortelle oss hvor spennende det er – til og med på møtebrifinger i starten av episodene er det pulserende ""fare på ferde""-musikk. 

En del av birollene – på begge sider – blir også karikerte typer som hører mer hjemme i slåssefilmer fra 80-tallet enn i intense etteretningsthrillere. 
Og ofte morsomme Wendell Pierce blir stadig to hakk for gatesmart og kul i rollen som dyktig, men politisk upopulær, etterretningssjef. 

Det er helt greit at Carlton Cuse og Graham Roland går for bred og enkel kvalitetsunderholdning med en kjent og kjær helt og USA-hatende terrorister fra Midtøsten. 
Men jeg skulle gjerne sett at det var litt mindre Jack Bauer og litt mer Le Bureau i denne miksen. 
Det var den nedpå og analyserende helten som gjorde både Jakten på Rød Oktober og Patriotenes spill til favoritter hos meg, og jeg skulle gjerne sett at serien flekset litt mer hjerne og litt mindre muskler i sin jakt på USAs fiender. 

John Krasinski har alt som trengs for å gjøre denne utgaven av Jack Ryan til en sjarmerende og handlekraftig analytiker med et nyansert moralsk kompass og en magefølelse med utestemme. 
Han tilfører en tilbakeholden humor og et hverdagsheltemot til rollefiguren som gjør Ryan veldig lett å bli glad i. 
Og Krasinski er kledelig mindre manisk, uvøren og skråsikker i sin spillestil sammenlignet med Kiefer Sutherland og Claire Danes sine agentroller i 24 og Homeland. 
Men jeg håper han får utfolde seg i en litt mer realistisk og magekriblende spennende etterretningsverden utover i serien. 
Og at manusforfatterne slutter å gjøre et nummer ut av at han ikke egentlig er en feltagent hver gang han møter et nytt menneske. 

Etter tre episoder føles det ikke som Jack Ryan-lokomotivet har funnet seg helt til rette på skjermen. 
Den er lett å fordøye som kul middagsunderholdning, og actionscenene har både driv og en røff råskap. 
Men det lugger i både fortellertempo, prioriteringene av hvem som får skjermtiden og i en del av de mer generiske miljøskildringene. 
Det ligger også en del uforløst potensial i fraværet av Langleys låste dører, koffeinsvette grublinger, snertne dialoger og terroristers motivasjon – skulle gjerne sett mer av de elementene. 

Jack Ryan har totalt 8 episoder og har premiere på Amazon Prime fredag 31. august. 
Hele sesongen er tilgjengelig. 
",1
"Ozark S02
Den grå popkornvarianten av Breaking Bad fortsetter å underholde. 

Ozark var en av fjorårets dramakrimgodbiter for dem som digger fortellinger om tilsynelatende anstendige mennesker fra den trygge middelklassen, som kastes ut i en voldelig spiral av kriminalitet når de bestemmer seg for å spe på inntekten med litt forbrytervirksomhet. 

Veldig enkelt sagt: 
En økokrimvariant av grunnhistorien til seriesuksesser som Breaking Bad og Weeds med karismatiske Jason Bateman i hovedrollen og det skog- og innsjørike Ozark-området som lekeplass. 

Serieskaper Bill Dubuque nådde aldri høyden til sine inspirasjonskilder. 
Manuset var aldri nysgjerrig nok når det gjaldt å utforske de moralske implikasjonene og hva den brå voldsspiralen gjorde med rollefigurene. 
Resultatet ble en pen, men ganske grunn popkornvariant av Breaking Bad. 
Den fungerte likevel godt som lekker sofakrim, med et typete rollegalleri, visuelt smakfulle miljøskildringer og noen kjempegode ""ut av knipa""-øyeblikk. 

Sesong 2 plukker opp tråden der vi rundet av forrige gang og fortsetter i samme stil, men det er ikke den samme spruten over handlingen i runde to. 
Denne gangen kjenner vi landskapet, vi drar litt for lett kjensel på farene og får ikke de samme spenningstoppene. 

Forbrytelse og stress 

Byrde-familien har alle føttene godt plantet i Ozarks kriminelle verden i starten av sesong 2. 
Veien tilbake til et normalt og anstendig liv virker mer og mer umulig i skvisen mellom lokale kjeltringer, korrupte politikere og den meksikanske mafiaen. 

De har fremdeles en plan om å komme seg unna, men for hver forbrytelse de utfører blir det tydeligere og tydeligere at dette nå er en familie som aktivt deltar i valgene som gjør dem til kriminelle. 
Og selv om både Marty Byrde (Jason Bateman) og Wendy Byrde (Laura Linney) er gode på fikse løsninger, så blir det raskt en repeterende dans der hver eneste løsning fører til nytt og uforutsett problem. 
Dermed tar det ikke lang tid før Byrde-familien blir de mest forutsigbare og minst interessante figurene i serien. 
Og det er jo dumt siden de dominerer skjermtiden. 

Jason Batemans Marty Byrde er rett og slett en tørrpinn. 
Hans funksjon er å reagere på omgivelsene slik at plottet stadig kan slenges fra vri til vri, men utover det bidrar han med lite. 
Hvis serien skal fortsette i en tredje sesong håper jeg de trekker Marty ut av forgrunnen og heller lar noen av de andre, og adskillig mer saftige, rollefigurene få stå for underholdningen. 

Rett og slett sabla stilig 

Det beste selskapet i Ozark sesong 2 kommer fra Langmore-familien og Snell-paret. 
Her spilles klasseskiller, stolthet og arv og miljø inn i rollefigurer som er adskillig mer fengende og levende enn de gråbleke hovedpersonene. 

Jeg er spesielt svak for Ruth Langmore som nok en gang slites mellom familielojalitet og mulighetene som kommer av å kutte noen blodsbånd. 
Her ligger en mer ektefølt og interessant utfordring, og her er også rollefiguren fascinerende nok til at jeg virkelig bryr meg hvordan det går. 

En god blomsterkvast går også til Buddy (Harris Yulin), Byrde-familiens husvert, som viser seg å ha rikelig med kule hemmeligheter fra sine yngre dager. 

De som digget Ozark fordi det var en særdeles lekker serie, vil ikke bli skuffet av sesong 2. 
Den skiller seg fremdeles ut med sin raffinerte og gjennomgående gråblå fargepalett. 
Når serien er på sitt kjedeligste kan den insisterende gråheten bli gnagende dunkel. 
Da føles det som å vente i en bil på en regnværsdag, på en parkeringsplass og du vet ikke hvor lenge du må sitte der. 

Men når serien er på sitt beste smelter det visuelle uttrykket sammen med Ozark-naturen og handlingen og blir rett og slett sabla stilig. 

Det er så mye kvalitet i Ozark at serien beholder terningkast 4 for sesong 2. 
Men dette er en merkbart svakere sesong om storbyfamilien som krasjlandet i det kriminelle økosystemet rundt de dype innsjøene. 
Sesongen vil fungere godt for fansen, men har du nok ny og spennende kvalitetskrim å sette serietenna i, så er det egentlig bare å hoppe over denne. 

Ozark sesong 2 har premiere på Netflix 31. august. 
Alle 10 episodene slippes samtidig. 
Anmeldelsen er basert på hele sesongen. 
",1
"A Discovery of Witches
Bringer intet nytt til eventyrbordet. 

Når A Discovery of Witches begynner å rulle på HBO Nordic 15. september, er det nok en gang ulovlig kjærlighet mellom vampyr og “varmblodig” som skal i vinden. 

Serien, som er produsert for den britiske TV-kanalen Sky One, er som en salig blanding av Twilight, True Blood og The Originals, ispedd en dæsj Harry Potter. 

A Discovery of Witches bringer altså intet nytt til bordet, men baserer seg på gamle klisjeer som har blitt gjort bedre en rekke ganger tidligere. 
Tidvis er den faktisk så lik Twilight at det nesten blir parodisk. 

Men hvis du nå engang er fan av av slike eventyr, så kommer du til å kose deg med dette også. 

Heksa som ville bli professor 

Serien er basert på boka med samme navn fra 2011, den første i All Souls-trilogien til forfatter Deborah Harkness. 

Eventyret tar oss med til Oxford, der Diana Bishop (Teresa Palmer) er en anerkjent professor i vitenskapshistorie, på tross av sin unge alder. 
Hun er tilfeldigvis også heks, men på grunn av traumer fra barndommen prøver hun å leve et normalt liv uten sine magiske evner. 

Det skal selvfølgelig vise seg at det er lettere sagt enn gjort. 
Et møte med et gammelt manuskript, bortgjemt i det berømte Bodleian-biblioteket, vekker uante krefter til live. 

Det er mange som vil slå klørne i dette mystiske manuskriptet, blant annet Matthew Goode (Downton Abbey, The Good Wife) i rollen som vampyren Matthew Clairmont. 
Dermed bringes Diana ansikt til ansikt med den magiske verdenen hun hele sitt liv har prøvd å unngå. 

Velkjent vampyrkjærlighet 

Jeg er en storforbruker av fantasy, både i film, serie og bokformat. 
Jeg elsker Twilight (den første filmen), og synes vampyrer er kjempespennende. 
Derfor var det med stor iver jeg gjøv løs på de fire første episodene av A Discovery of Witches. 

Første episode bygger effektivt opp spenningen rundt den eldgamle boka Diana finner, og i starten føles serien litt som et Indiana Jones-eventyr der vi er på leting etter gamle skatter i biblioteket. 

Men vi svinger raskt over til det serien virkelig dreier seg om, nemlig møtet mellom Matthew og Diana. 
Den høye, mørke og relativt kjekke vampyren er først kun ute etter Diana på grunn av manuskriptet, men deretter dukker den ubeskrivelige lysten opp. 

Slik som da Edward Cullen møtte Isabella Swan for første gang får Matthew en enorm tørst etter Dianas blod, noe som ser ut til å være en pirrende tanke for Diana – kjærlighetshistorien er i gang... 

Null kjemi 

Og det er nettopp en kjærlighetshistorie A Discovery of Witches egentlig er. 

Storpolitisk maktkamp mellom hekser, demoner og vampyrer, et gammelt mordmysterie, en magisk bok, folk med onde hensikter – alt er staffasje for fortellingen om Diana og Matthew. 
Heksa og vampyren som forelsket seg, selv om “interspecies relationships” er forbudt. 

Jeg er ikke den som sier nei takk, til en god kjærlighetshistorie (ei heller en halvdårlig en), men det fordrer at kjemien er på plass og det er den dessverre ikke i de første episodene av A Discovery of Witches. 

Teresa Palmer er ikke spesielt engasjerende i rollen som Diana, og det er ikke et fnugg av lidenskap å spore mellom hun og Matthew Goode. 
Når det første kysset faller virker det derfor overhodet ikke troverdig. 

Men koser meg, læll 

Det er også en haug med andre ting å plukke på hos A Discovery of Witches. 
Serieskapernes trang til å matche alle blåfarger i bildet med øyenfargen til Teresa Palmer, at det alltid er soloppgang eller solnedgang (selv midt på dagen), slik at hvert eneste bilde ser ut som et renessansemaleri, at Teresa Palmer leverer alle replikkene sine på en studert måte som tidvis blir lattervekkende. 

Men, og det er et men her – jeg kosa meg likevel med den forbudte kjærligheten og det klisjefylte eventyret. 
Dette er jo lettsett underholdning som gir meg den ukentlige vitamininnsprøytningen med eventyr jeg trenger, spesielt nå som det er høst. 

Og hvis jeg skal legge godvilja til, så begynte jeg faktisk å tro litt på kjærligheten til Diana og Matthew mot slutten av episode fire, og det lover jo godt for resten av den åtte episoder lange sesongen. 
",0
"Maniac S01
Sjangerlekende hjernetrim. 

Det hjelper å være sånn passe godt bevandret i film- og serieverdenen når en setter seg ned for å se Cary Fukunagas (True Detective) og Patrick Somervilles (The Leftovers) sjangeroverskridende og tematisk rike Netflix-serie Maniac. 
Og det hjelper å ta fatt på de ti episodene med en velvillig innstilling for det eksperimentelle. 

Løst basert på den norske serien med samme navn, har Sommerville og Fukanaga skapt et retrofuturistisk univers hvor sosial fremmedgjøring blomstrer, og et japansk selskap prøver å kurere psykiske lidelser med en kombinasjon av piller og kunstig intelligens. 

Ved å ta oss med inn i våre hovedpersoners, Owen (Jonah Hill) og Annie (Emma Stone), aktive sinn, får vi en sjangerreise som blant annet inkluder fantasy, gangsterkrim og spionthriller samtidig som vi stadig vender tilbake til et laboratorium som virker å være kjærlighetsbarnet til Stanley Kubrick og Legion-skaper Noah Hawley. 

Det blir en frisk og humpete tur som blander filosofi, psykiatri, fjollete humor og treffende blikk på menneskets savn og lidelser. 
I perioder er dette en fantastisk fin og sår serie som fester seg i både hjertet og i hjernen, men ikke alle historiene fungerer like godt. 
Fokuset glipper flere steder. 
Og selv om slør og mysterier lokker oss med underveis, er det både rollefigurer og sideplott som ikke har fått noen tilfredsstillende avslutning når siste rulletekst går over skjermen. 

Vil fikse menneskesinnet med medisin 

Kan forferdelige opplevelser repareres med medisin? 
Det spørsmålet står sentralt i Maniac. 
Våre to hardt prøvede hovedpersoner ender opp i et medisinsk eksperiment som gjennom dop, mikrobølger og datamaskiner tar sikte på å sende sine forsøkskaniner inn i en slags drømmeverden for å identifisere, kartlegge og konfrontere deres problemer og tilhørende forsvarsmekanismer. 

Men dette går selvsagt ikke helt etter planen da flere av testdeltagerne har løyet på søknaden, forskerne sliter med sine egne emosjonelle utfordringer og den kunstige intelligensen som styrer eksperimentet har tendenser til depresjon. 

Jonah Hill og Emma Stone har fått fram småmagisk skjermkjemi tidligere i herlige Superbad (2007), og de klarer igjen å skape noen nydelige øyeblikk i et vennskap som er tuftet på en dyp og ganske umiddelbar tilknytning. 
Men de stadige sjanger- og rolleskiftene som de to sendes gjennom gjør ingen tjenester for samspillet deres, og serien oppnår aldri at forholdet mellom Owen og Annie blir en kjernetråd som griper meg med på deres ferd. 

Det er Justin Theroux, i rollen som Dr. James K. Mantleray, og gjengen på laboratoriet som er det beste selskapet i Maniac. 
Her blandes komplekser, gode intensjoner og akademisk stormannsgalskap i en herlig dans av humor og vemod. 

En bedøvd og bedrøvelig verden 

Det er både forfriskende og oppløftende å se at regissør Cary Fukunaga og manusforfatterne har både fått og benyttet seg av veldig romslig spillerom i arbeidet med Maniac. 
De går fullt og helt inn for sine ideer, og kjører en kompromissløs stil med både rollefigurer, handling og estetikk. 

Og selv om det er lett å kjenne igjen både David Lynchs drømmelogikk, Wes Andersons sans for maskiner og symmetri og Noah Hawleys evne til å visualisere sinnets irrganger, så har de skapt en særegen serie full av kule detaljer og fascinerende tankegods. 

Men en tilsynelatende kronisk ja-fase har ført til en tidvis ufokusert og ujevn serie. 
En del av sjangerdrømmene oppleves som transportetapper som gir lite av verdi til hverken historien eller seriens tematiske klangbunn. 
Jeg synes heller ikke serien lykkes med å bruke drømmelogikken til å skape interessante paralleller og meningsfulle opplevelser for hverken rollefigurene eller publikum. 

Samfunnsskildringen av seriens virkelighet, som er en litt annerledes versjon av vår egen verden, synes jeg derimot fungerer veldig godt. 
Her kan du reise gratis på bussen hvis du aksepterer å sitte sammen med noen som peprer øret ditt fullt av reklame, og du kan leie en hjemløs person til å innta rollen som en venn du savner. 
Denne typen poengterte skråblikk, blandet med fremmedgjøringen og de menneskelige behovene som rollegalleriet i denne verdenen desperat forsøker å fylle, gjør Maniac til mer enn bare en visuell karamell. 
Det er noe bedrøvelig og bedøvd over denne framtidsvisjonen som gjør forskernes desperasjon etter å finne en kur veldig lett å finne hjerterom for. 

Det tar kanskje unødvendig mye tid å komme seg gjennom denne småsære hjernetrimmen, men her er det gull å finne for dem som gidder. 

Maniac har premiere på Netflix den 21. september. 
Anmeldelsen er basert seriens 10 episoder. 
",1
"True Detective S03
Mahershala Ali er aldeles glimrende i hovedrollen. 

""True Detective"" er tilbake i god gammel form i antologiseriens tredje sesong. 
Her er stilen, det renskårne etterforskerfokuset og stemningen i tråd med den glimrende starten i 2014. 

Den første sesongen startet fengslende godt, og hadde noen fantastiske episoder underveis, men Woody Harrelsons og Matthew McConaugheys etterforskning skled dessverre ut i en rotete og litt corny avslutning. 
Det er derfor litt foruroligende at HBO kun har sendt ut fem av åtte episoder til pressen for anmeldelse. 
Men det ser ut til at serieskaper Nic Pizzolatto har funnet en saftig krimfortelling å fortelle, hvor interessen ligger vel så mye i hvordan etterforskningen vil påvirke våre lastefulle detektiver, enn i hvem som står bak den forferdelige forbrytelsen. 

En etterforskning i tre tiår 

Denne gangen foregår handlingen i en småby i Ozark-området, hvor to søsken forsvinner i 1980. 
Etterforskerne Wayne Hays (Mahershala Ali) og Roland West (Stephen Dorff) får saken, og oppdager at både de forsvunne barna og beboerne i den lille byen har hemmeligheter. 

Nic Pizzolatto, denne gangen med skrivehjelp fra ""Deadwood""-skaper David Milch, har valgt å fortelle historien fra tre tidsperioder. 
Den første foregår i 1980, og følger den originale etterforskningene. 
Den andre foregår ti år etter, da saken blir gjenopptatt. 
Og den tredje foregår i 2015, da Hays, med gryende alzheimers, intervjues av en journalist som har fattet interesse for saken. 

Grepet med ulike tidsplan, og fortelling gjennom avhør/intervju og minner, er et velkjent formgrep for ""True Detective"". 
Og selv om det kan bli vel fikst til tider, så fungerer det godt sammen med historien og tematikken i sesong 3. 
For det første avkles den moderne ""true crime""-journalistikken i all sin lettbente, antydende og konspirasjonsjagende skadefryd. 
For det andre lar det oss se hvordan en slik verkende og langvarig etterforskning former både lokalsamfunn, politikk og de direkte involverte. 
Og for det tredje, ved å sette hukommelsens lunefullhet i fokus, så får vi rokket pirrende ved troverdigheten til Hays som forteller. 
Samtidig som de psykologiske sidene ved etterforskerens besettelser maler ut et menneskelig bilde av hvordan slike saker, med mange løse tråder, kan påvirke og hjemsøke etterforskerne - et tema som er en gjennomgangsmelodi i Nic Pizzolattos ""True Detective""-prosjekt. 

Mahershala Ali vrenger ut en plaget mann 

Den største attraksjonen med ""True Detective"" sesong 3 er rolleprestasjonen til Mahershala Ali. 
Han vrenger ut en dedikert og plaget mann, og den talentfulle Oscar-vinneren fanger Wayne Hays sine styrker og laster med en troverdighet som det drypper personlighet av. 

Skyldfølelse, utilstrekkelighet, usikkerhet, selvrettferdighet, innbitthet, sinne mot kidnapperen og sinne mot systemet. 
Dette er følelser som vokser fram over tid, og som lag på lag bygger en kompleks rollefigur med interessante motsetninger. 
Hays har en voldsom rettferdighetssans, men går ofte over streken. 
Han beundrer sin kone, men sliter når hun lykkes med egne prosjekter. 
Han er oppgitt over systemets svakheter, men er med på å gi systemet svakheter. 

Disse mange indre konfliktene, samt en gjennomgående kul karisma, gjør Hays til en fengende hovedperson med nok dybde og personlighet til å holde meg fascinert gjennom episodene. 
Selv når krimplottet er på sitt mest ordinære. 
For det er en del kjent og utprøvd i denne oppskriften. 
Igjen er detektivene våre av den tørste sorten, igjen forsvinner barn fra sykkelsetet på 80-tallet og igjen er småby-USA full av frustrerte fedre med en hang til lynsjemobbstemning. 

Men med disse velprøvde sjangertrekkene som grunnmur, bygger Nic Pizzolatto en stemningsladet krim som dyrker miljøskildringene og figurstudiene - og som treffer som en vemodig countrysang i magen. 
""Dette har ikke vært et lykkelig hjem"", sier de forsvunne barnas mor i et øyeblikk av selverkjennelse. 
Og jeg forventer vel ingen lykkelig slutt på denne historien heller. 
Ikke for noen av de involverte. 

True Detective S03 har premiere på HBO Nordic mandag 14. januar. 
Denne anmeldelsen er basert på 5 av 8 episoder. 
",1
"Filmanmeldelse «Hundreogettåringen som stakk fra regningen og forsvant»:Den kalde bruskrigen 

Ny eksentrisk farse fra Folkhämmet. 

«Hundreogettåringen som stakk fra regningen og forsvant» («Hundraettåringen som smet från notan och försvann») 

Sverige. 
12 år. 
Regi: 
Felix Herngren og Måns Herngren. 

Med: Robert Gustafsson, Iwar Wiklander, David Wiberg. 

Jonas Jonassons roman «Hundreåringen som klatret ut gjennom vinduet og forsvant» (utgitt i Sverige i 2009, her hj 

emme to år senere) ble et fenomen. 
Filmen som fulgte i 2013 ble en suksess. 

Det burde ikke overraske noen at vi nå blir servert en oppfølger med utgangspunkt i det samme universet, igjen med en ofte ugjenkjennelig Robert Gustafsson i tittelrollen. 

Og som vi skjønner: 
Ett år er gått. 
Vi treffer Allan og Julius (Wiklander) der den forrige filmen sluttet, på Bali (det kan være utfordrende å henge med dersom man ikke kjenner forgjengeren), der de koser seg med «grogg» og – tja, kjeder seg litt, kanskje. 
Et merkelig plott og et merkelig produkt sørger dog for at de snart må legge ut på eventyr igjen, først til Moskva og deretter til Berlin. 

Produktet er Folkebrusen, en leskedrikk utviklet under Sovjetregimet for å ta opp kampen med amerikansk konsumentkultur á la Coca-Cola, jeans og popbandet Kiss. 
Allan – som igjen fremstår som en blanding av Woody Allens «Zelig», kameleonaktig til stede under verdensbegivenheter av alle slag, Forrest Gump og Peter Sellers’ enfoldige Mr. Chance – er dobbeltagent under den kalde krigen, og spiller således både på Leonid Bresjnevs og Richard Nixons lag. 

Prosjektet går over all forventning. 
Den røde leskedrikken blir så avhengighetsskapende god at den fortsatt kan skape politisk og personlig rabalder 40 år senere. 
Men hvor er oppskriften? 
Allan kom seg unna med den, selvsagt. 
Men husker han hvor han har den? 

Brødrene Felix’ og Måns’ Herngrens vandring gjennom nyere historie og et moderne Sverige som fremdeles føles som 1970-tallet er unnselig «skandinavisk» i tempoet – langsom og «lagom», befolket av småbymennesker som er opptatt av «fika» og en apekatt oppkalt etter broderfolkets landsfader Tage Erlander. 

Humoren er nostalgisk myk, liksom sosialdemokratisk, betryggende eksentrisk. 
På sitt beste kan «Hundreogettåringen som stakk fra regningen og forsvant» minne om en gammel Hasse (Alfredson) og Tage (Danielsson)-film. 

Men like morsom? 
Ikke hele veien, nei – trass i forsøkene på å sprite opp i den bedagelige hyggen (Allan får blant annet en LSD-tripp av David Bowie i Berlin på 1970-tallet, mens Andy Warhol ser på). 

Filmen blir til syvende og sist for doven. 
Noe av problemet er at Skandinavias mest begavede komiske skuespiller gestalter en hundreogettåring. 
Med alt det innebærer for den generelle energinivået. 

MORTEN STÅLE NILSEN 
",0
"Filmanmeldelse «Why Him?»:Hvorfor i det hele tatt? 

Til og med julekomediene er spesielt ille i 2016. 

USA. 
12 år. 
Regi: John Hamburg. 

Med: Bryan Cranston, James Franco, Zoey Deutch. 

I løpet av de første 20 minuttene kan det virke som om «Why Him?» tar mål av seg til å være en midt-på-treet satire over nyrike teknologimilliardærer (representert ved den ukultiverte Franco) og den usikre smaken deres (dårlig kunst og «molekylær gastronomi» for alle pengene) – og hvordan denne verdenen avkles i møte med en streit, hardtarbeidende familie fra Michigan (representert ved Cranston, hvis datter har falt for dataspillgründeren). 

Når det er gått 25 minutter blir det klart at det vi snakker om er en helt vanlig «åh gid»-komedie med umorsomme vitser om kroppsvæsker, japanske toaletter, marihuana og bukkake. 

Da er det man ser på klokken, og forskrekket konstaterer at «Why Him?», en film med vitser nok til rundt regnet fem minutter, varer i nesten halvannen time til før den – både i bokstavelig og overført betydning – drukner i sitt eget piss. 

Det er vondt å se Cranston – tilbake i nevrotisk «Malcolm i midten»-modus – kave i en fullstendig uverdig rolle. 
Den fra naturens side slappfiskene Franco kommer bedre fra det, rett og slett ved å sove seg gjennom filmen. 
Regissør Hamburg, som i sin tid lagde den fine «I Love You, Man» (2009), blåser fullstendig i kvinnene i filmen, i særdeleshet jenta i historiens midte, spilt av Zoey Deutch, hvis eneste funksjon er å være velmenende pynt. 

Filmen foregår rundt juletider, sannsynligvis i et slags desperat håp om å bli en sesonggjenganger. 
Så kommer neppe til å skje, all den til både «Hjelp, det er juleferie!» (1989) og «Hjemme alene»-filmene jo fremdeles finnes. 

«Why Him?» er et lite hakk bedre enn den reddsomme «Bad Santa 2». 
Men den vil utelukkende fungere for folk som synes at alt, absolutt alt, er morsomt. 

MORTEN STÅLE NILSEN 
",0
"Filmanmeldelse «Passengers»:«Titanic» i verdensrommet 

Morten Tyldums nye film evner å være lettvektig i tre forskjellige sjangre samtidig. 

USA. 9 år. 
Regi: 
Morten Tyldum. 

Med: 
Jennifer Lawrence, Chris Pratt, Michael Sheen. 

Morten Tyldums oppfølger til den Oscar-nominerte «The Imitation Game» har allerede før premieren opparbeidet seg et ry som en skuffelse. 

Dette til tross for at Jon Spaiths’ manus i nesten 10 år har hatt status som et av de beste uproduserte i Hollywood – og de to megawattstjernene i hovedrollene. 

Problemet? 
Kanskje at «Passengers» er tre filmer i én, hvorav ingen av dem er veldig gode. 

Den første er best, og gir lenge et håp om at «Passengers» vil være en filosofisk science fiction-film om mennesket i maskinenes tid. 
Det handler om Jim (Pratt), den eneste av totalt 5000 passasjerer som ved en ulykke blir vekket fra dvalen han ligger i – 90 år for tidlig – på en tur til en privateid menneskekoloni i verdensrommet. 

Hva kan han gjøre? 
Ingenting. 
Det at noen er blitt vekket ved en feiltagelse er aldri skjedd før. 
Derfor er det heller ikke noen måte å reparere eller reversere ulykken på. 

Pratt blir gående rundt i romskipet i ett år, mo spik alene. 
Han er i ferd med å bli gal av ensomhet. 
Hans eneste selskap er bartenderen Arthur (Sheen, i en rolle som må være en slags hyllest til Stanley Kubricks «Ondskapens hotell»). 
Han er ikke et menneske en gang, men en robot. 

Så en dag så får han øye på den sovende Aurora (Lawrence). 
Han liker det han ser, og er straks i ferd med å revne av en indre kamp: 
Skal han eller skal han ikke? 
Vekke henne, altså? 
Ensomheten og umoralen vinner, og Aurora forblir lenge intetanende – sikker på at hun, som Jim, er blitt vekket av et uhell. 

Begge to er dømt til å dø på romskipet før det kommer frem, så Jim har praktisk talt stjålet livet hennes. 
Den naive romantiske komedien som stables på beina i filmens andre akt er således enda litt mer klein enn vanlig. 
Jim og Aurora hygger seg og ler, bader i svømmebassenget og ligger med hverandre (er ikke så mye annet å gjøre i det dype verdensrommet). 
Men det er ingen spoiler å si at sannheten kommer for en dag. 

Når det skjer veksler «Passengers» om igjen, og blir en relativt lite tilfredsstillende actionfilm, der Jim og Aurora må stå sammen, hjulpet av en tredje våknet passasjer, Gus (Laurence Fishburne). 

På dette tidspunktet er det for lengst begynt å knirke og knake i det mekaniske, opportunistiske manuset. 
«Passenger» har avslørt seg som en «Titanic» (1997)-kopi i verdensrommet, designet primært for ungdom. 

Ikke noe galt i det, bevares. 
Men alle hadde fortjent noe mer lidenskapelig enn «Passengers». 

Tyldums film er ikke helt den kalkunen enkelte skal ha det til. 
Men den kommer til å bli fort glemt av de fleste. 
I den grad det vanker noen Oscar-nominasjoner i denne omgangen, vil det være for beste produksjonsdesign. 
Den er lekker så det holder. 
",0
"Filmanmeldelse«Min pappa Toni Erdmann»: 
Sin fars latter 

En vel omstendelig oppfordring om å leve i nuet. 

«Min pappa Toni Erdmann» («Toni Erdmann») 

Tyskland. 
12 år. 
Regi: 
Maren Ade. 

Med: 
Peter Simonischek, Sandra Hüller, Michael Wittenborn. 

Winfried Conradi (Simonischek) er en musikklærer, upretensiøs og småtomsete, med en datter som tilsynelatende er falt langt fra stammen. 

Hun, Ines, jobber i Bucuresti, som konsulent i oljebransjen, i en verden full av streitinger, møter, teambuilding, tekstmeldinger og irriterende næringslivsterminologi (avarter av ordet «effektivisering», muligens iblandet ett og annet «purpose», «why» og «storydoing»). 

Hun driver med noe så sjeleødeleggende som å forberede outsourcingsprosesser, og fordi hun er kvinne hender det fremdeles at hun må lide ydmykelsen det er å bli sendt ut som shoppingkonsulent for forretningskompanjongenes troféhustruer. 

Hun lever neppe livet hun ønsket seg. 
Men det blir enda verre da pappa kommer på uannonsert besøk. 
Han trenger et prosjekt i livet etter at hunden Willi tok kvelden, og finner ikke noe bedre enn å forsøke å gjenopplive forholdet til datteren. 
De er blitt smertefullt fremmede for hverandre. 

Med seg til Romania har han et lite annet enn et gebiss og en elendig parykk. 
Sammen får disse to billige festeffektene ham til å se ut som Peter Sellers som parodierer Klaus Kinski. 

Han kaller seg Toni Erdmann, og henger seg på datterens liv som en nisse på lasset. 
Lar ingen sjanser til å sette henne i forlegenhet gå fra seg. 
Han stiller henne spørsmålet hun har gruet seg til å svare på, men visste at måtte komme: 
«Men er du egentlig lykkelig her?». 

«Min pappa Toni Erdmann»s kritikk av livene våre under den moderne kapitalismen, eller globalismen for å bruke et av 2016s store skjellsord, er ikke overvettes original. 
Ines, som med årene er blitt en streber, uforstående til farens mangel på ambisjoner utover det å leve livet og ha det litt gøy, må selvsagt bli minnet på noe hun har glemt, og gradvis våkne til live igjen. 
(Det tar tid – filmen er nesten tre timer lang). 

Men om det filosofiske og ideologiske innholdet er relativt banalt, og filmen på dette feltet henfaller til det studentikost selvtilfredse, betyr ikke dét at den ikke har mer enn et snev av sannhet i seg. 
Eller at den ikke er full av minneverdige enkeltscener. 
Ingen mer så enn tidenes beste filmfremføring av Whitney Houstons «The Greatest Love Of All». 

Filmen kalles en komedie, kanskje med tanke på dem som mener at begrepet «tysk komedie» er et oksymoron – og dermed gøyalt i seg selv. 
Den er i hvert fall en veldig melankolsk sådan, som bruker lang tid før den tør bli absurd. 
Først i den siste av sine tre timer fininnstiller den seg på et henimot febrilt klimaks. 
Tredjeakten er vel verdt å vente på. 

«Min pappa Toni Erdmann» er Tysklands Oscar-kandidat, og fortjente de fem prisene den vant under European Film Awards nylig (det var skammelig nok første gang en kvinnelig regissør vant for beste film). 
Filmen er for udisiplinert til å kunne kalles plettfri. 
Den er likevel noe av det lureste du kan se på kino akkurat nå. 

MORTEN STÅLE NILSEN 
",1
"Filmanmeldelse «Dyrene i Hakkebakkeskogen»:Evigaktuelle Egner 

Et hyggelig gjensyn med Thorbjørn Egners sosialdemokratiske univers. 

«Dyrene i Hakkebakkeskogen» 

Norge. 
Tillatt for alle. 
Regi: Rasmus A. Sivertsen 

Stemmer: 
Stig Henrik Hoff, Nils Jørgen Kaalstad, Wenche Myhre, Ivar Nørve, Espen Bråten Kristoffersen, Frank Kjosås, med flere. 

Det er fint at det stadig blåses liv i Thorbjørn Egners «Dyrene i Hakkebakkeskogen», for selv om den ble skrevet på 50-tallet, er den minst like aktuell i dag. 

Fikk du med deg: 
Hard kamp om «Dyrene i Hakkebakkeskogen»-kostymene. 

Historien handler om trubaduren og livsnyteren Klatremus som ikke har sanket inn nøtter til vinteren, men heller snylter på de andre. 
Den slu og snikete Mikkel Rev som truer med å spise de mindre dyrene i skogen, den kloke, trygge Bamsefar og den forsiktige, men arbeidsomme Morten Skogmus. 
Og til slutt samarbeidet dyrene imellom når de skal redde lille Brumlemann fra å bli solgt av menneskene som bor på gården til et omreisende sirkus. 

(Anmeldelsen fortsetter under videoen) 

Det er og blir en moralsk fortelling som rokker ved noe universelt og menneskelig; at man kommer lengst ved å være snill og å ha gjensidig respekt for hverandre, liten som stor. 

I likhet med Kim Haugens oppsetning av stykket på Nationaltheatret i fjor høst, er også Rasmus A. Sivertsens animasjonsfilm et hyggelig gjensyn med gjengen i Hakkebakkeskogen. 
Men det tar lenger tid før seeren blir dratt ordentlig inn i Egner-universet. 

Animasjonene er meget forseggjorte, for all del, men det krever en halv times tilvenning før man har slått seg ordentlig til ro med noen av de litt overspilte figurene (hovedsakelig Klatremus) og et haltende tempo. 

Når man først har kommet seg gjennom den først halvtimen er de resterende 45 minuttene en frydefull affære. 
Både handlingen og karakterene skyter fart og det er både spennende og engasjerende. 

Mer om film: 
Vil lage «Jul i Skomakergata» på film. 

Manusforfatter Karsten Fullu har holdt seg tett til den originale fortellingen, og det er like greit. 
Til gjengjeld er visene mer rocka enn vi kjenner dem fra før. 
Det er litt uvant i starten, men ender opp med å fungere som bare det. 
Det er nemlig umulig å ikke bli nostalgisk av «Pepperkakebakevisa», «Klatremus' voggevise» og «Bamsefars fødselsdag». 

«Dyrene i Hakkebakkeskogen» gjør seg nok aller best som teater, men filmen står på egne bein og er en fin innlemmelse i Egners fantastiske verden for de aller minste. 
",1
"Filmanmeldelse «Rogue One: A Star Wars Story»:Mest intense Star Wars-opplevelsen på 36 år 

I motsetning til fjorårets «The Force Awakens», står «Rogue One» støtt på egne ben. 

«Rogue One: A Star Wars Story» 

USA. 
12 år. 
Regi: 
Gareth Edwards 

Med: Felicity Jones, Diego Luna, Mads Mikkelsen, Ben Mendelsohn, Forest Whitaker, Donnie Yen, Riz Ahmed 

På tross av hvor mye jeg forgudet «Star Wars» som småtass, er det alltid én ting som har irritert meg den første filmen: dødsstjernens altfor enkle akilleshæl. 

At et enkelt skudd i sentralventilasjonen på universets verste drapsmaskin var nok til å tilintetgjøre den er kanskje mitt aller første minne av et gedigent plotthull. 

Men 39 år etter kommer forklaringen. 
Og for et stykke gaffateip «Rogue One» er! 

Anmeldelsen fortsetter under traileren. 

Den første filmen i den planlagte antologi-filmserien av Star Wars-universet tar plass like før «A New Hope» (1977), og dreier seg rundt opprørernes jakt på noen viktige plantegninger. 
De som husker hvordan originalen startet, skjønner hvor dette bærer hen. 
Likevel holder «Rogue One» deg på kanten av setet. 

Det er ikke akkurat Donald Trumps bestevenner vi følger her. 
Gjengen som skal stoppe det fascist-estetiske imperiet spilles blant annet av en meksikaner (Diego Luna), to kinesere (Donnie Yen og Jiang Wen), en muslim (Riz Ahmed) - og ledes av en kvinne (Felicity Jones). 

At de slemme nesten utelukkede spilles av hvite menn har fått høyrevingen til å skrike etter boikott. 
Synd for dem, for dette er den mest fokuserte og intense «Star Wars»-opplevelsen på 36 år. 

Anmeldelsen fortsetter under videoen. 

Der den forrige trilogien somlet seg bort i kaudervelsk politikk og elendig historiefortelling, og fjorårets «The Force Awakens» mistet seg selv i nostalgiporno, bæres «Rogue One» av en intens desperasjon hos hovedkarakterene. 
Spesielt Felicity Jones, som formidler både frykt, lengsel og standhaftighet i Jyn Ersos øyne, og sammen med det tradisjonelle familiesavnet og den loppe-teknologiske følelesen fanger «Rogue One» kraften - uten lyssabler. 

Regissør Gareth Edwards tar med seg teften for storslått action fra «Godzilla» (2014), men har tettet hullene i den menneskelige kjernen som holdt monsterfilmen tilbake. 

Og det er lenge siden så mye har vært på spill. 
Dette er den mest rørende og hardstlående romoperaen siden «Empire Strikes Back» (1980). 
Og den mørkeste noensinne. 

Ja, jeg er villig til å påstå at det er den beste Star Wars-filmen på 36 år. 
",1
"Filmanmeldelse «Hacksaw Ridge»:Baron Blod 

Regissør Mel Gibson (60) går for ny verdensrekord i «krig er helvete». 
Blodspruten har han kontroll på. 
Men resten av filmen hans lider under for mange sentimentale svakheter. 

USA. 
15 år. 
Regi: 
Mel Gibson. 

Med: Andrew Garfield, Teresa Palmer, Vince Vaughn. 

En dag kommer en psykologiprofessor til å skrive en bok om Mel Gibsons kjærlighetsforhold til ekstrem vold på film. 
Hva skyldes den intense tiltrekningen? 
Er det redsel og avsky som får Gibson til å bearbeide disse feberfantasiene bak kameraet, med bibelen i den ene hånden og en spritflaske i den andre? 
Eller er det noe mindre komplisert? 

«Hacksaw Ridge» er Gibsons første siden den noe undervurderte (og ekstremt voldelige) «Apocalypto» fra 2006. 
Historien er enkel nok, og basert på en sann historie. 
Om Desmond Doss (Garfield), en syvendedagsadventist som gjerne ville yte sitt mot japanerne i andre verdenskrig. 
Men som krevde å få gjøre det som sanitetssoldat, uten rifle på ryggen, av samvittighetsårsaker. 

Denne overbevisningen gjorde ham ikke populær på brakka, stappet full av macho stereotyper, ei heller hos den sinte sersjanten Howell (spilt av Vince Vaughn i en slags parodi på en sint sersjant). 
Men Doss vant frem til slutt. 
Hvorpå «Hacksaw Ridge» utvikler seg til et nokså streit krigshelteepos. 
Om enn et helt usedvanlig voldelig ett. 

Andrew «Spider-Man» Garfield har et naivt uttrykk i ansiktet som passer en bondetamp fra Virginia, oppvokst med en far som ble alkoholisert (og voldelig!) som følge av den forrige store krigen. 
Filmens første time består, i likhet med dens siste kvarter, av tynne klisjeer. 
Doss’ kjærlighetsforhold til sykepleieren Dorothy (Palmer) føles naivt og melodramatisk. 
Historien er full av religiøs patos. 

Det er først når helvete bryter løs, over en fjellvegg i Okinawa i Japan, at Gibson gnistrer til liv. 
Det skjer i samme sekund som den første kulen treffer en amerikansk hjelm med et kvalmende «klang!». 
Det som følger er én time med kjøttføyke, en ballett av menneskelig lidelse, kun avbrutt av korte, paranoide pauser. 

Målet synes å være å overgå Steven Spielbergs «Redd menig Ryan» (1998) i realistisk krigskoreografi, og med det sette ny, forpliktende verdensrekord i «krig er helvete». 
Her lykkes Gibson et stykke på vei. 
Scenene er i sannhet gispende grufulle. 

Det er viktig og riktig å bli minnet på krigens forferdelighet. 
Men det hadde føltes mer meningsfullt å utsette seg for prøvelsen (for det er en prøvelse) dersom disse scenene hadde tilhørt en jevnt over bedre og mer intelligent film. 

MORTEN STÅLE NILSEN 
",0
"Anmeldelse «Office Christmas Party»:Forglemmelig fyllerør 

Kan et firma på randen av konkurs reddes av en ellevill julefest full av forviklinger og fyllerør? 
Kanskje. 
Men den redder ikke årets kinojul. 

«Office Christmas Party» 

USA. 
12 år. 
Regi: Josh Gordon og Will Speck. 

Med: 
Jennifer Aniston, Jason Bateman, T. J. Miller, Olivia Munn, Kate McKinnon. 

I forsøk på å redde sin avdeling i familieselskapet fra å bli lagt ned, arrangerer sjef Clay (T. 
J. Miller) fest på kontoret i samarbeid med kollegene Josh (Jason Bateman) og Joyce (Olivia Munn). 
Hovedsakelig for å overbevise en kunde om å investere, men det er vel så mye Clays forsøk på å bevise overfor sin strenge gledesdreper av en søster (Jennifer Aniston), som for øvrig er administrerende direktør, at han klarer seg selv. 

Som tittelen tilsier handler det om den store festen som, ikke overraskende, går fullstendig av hengslene. 
I ekte «Hangover»-stil følger den ene banale hendelsen etter den andre og gjenbruken av klassiske kleine elementer er påfallende: 
Personen som tror dildoen skal brukes til ryggmassasje, kokain som tas for å være falsk snø, den konservative HR-ansvarlige som promper når hun blir nervøs, nerden som må leie inn en prostituert som kjæreste. 
Vi har sett det før og det er fortsatt ikke imponerende. 

Jennifer Aniston er den eneste som overrasker i ny drakt som den kalde direktøren med flere imponerende ess i ermet. 
Ellers er rollene strategisk fylt med skuespillere som har gjort akkurat de samme rollene tidligere, som T. J. Miller som den dumdristige helten og Jason Bateman i en utilpass ansvarsrolle. 
Gjennomgående er dialogen preget av påtatte morsomheter og slappe poenger, og det skal godt gjøres å ikke vri seg i stolen og bli pinlig berørt på vegne av besetningen. 

Det er altså lite nytt å melde fra «Blades of Glory»-regissørene, som holder seg innenfor de faste rammene for en lettglemt julebordskomedie. 
",0
"Filmanmeldelse «The Girl on the Train»:Buss for tog 

Boka var visst bra. 
Filmen er forvirrende og irriterende. 

«The Girl on the Train» 

USA. 
15 år. 
Regi: 
Tate Taylor. 

Med: Emily Blunt, Rebecca Ferguson, Haley Bennett, Justin Theroux. 

Idet alle vi som ikke har lest Paula Hawkins’ bestselger for alvor begynner å forstå hvor det bærer – om lag tre kvarter før filmen er over, og «The Girl on the Train» er i ferd med å bli en slags horrorfilm, full av svært ubehagelig vold – er det lett å føle seg snytt. 

Så mye omstendelig narrativt hokus pokus for … dette? 
Så mange flashbacks, så mange falske ledetråder, så mange historier, så mangle vinkler å fortelle dem fra, så mye manipulasjon – og så er dette alt? 

Å velge den vanskeligst tenkelige veien fra A til B kan selvsagt sees på som en slags kunst. 
I alle fall dersom den som ser er i det medgjørlige hjørnet. 
Men det skal helst føles verdt det. 
Den som blir med på turen, fortjener en «payoff». 
Får man det i «The Girl on the Train»? 
Nei, mener jeg. 

Emily Blunt – som denne anmelder er villig til å se på i to timer i hva det enn skal være (hei, jeg er dessverre bare en mann) – spiller Rachel. 
Hun er et skall av en kvinne, alkoholisert og håpløs, plaget av «blackouts» og med en sørgelig hang til å ta toget frem og tilbake forbi huset der hun en gang bodde med eks-mannen Tom (Theroux). 

Eks-mannen bor der fremdeles. 
Men nå med Anna (Ferguson, så god i «Mission: 
Impossible – Rogue Nation» fra i fjor, så bortkastet her). 
De to har en baby, noe Rebecca og Tom aldri lyktes i å få, og babyen har en «nanny»: 
Naboen Megan (Bennett), en kvinne hvis nymfomane tendenser filmen forklarer med en tragedie i fortiden. 

Rachel følger med på både Tom og Anna, samt Megan og hennes eiegode samboer Scott (Luke Evans). 
En dag mener hun å se at Anna kysser med en ukjent mann på balkongen. 
Så blir Megan meldt savnet. 
Rachel våkner opp etter nok en blackout, tilgriset av blod. 
Denne filmen teller minst én morder og psykopat. 
Men hvem? 

Vi identifiserer oss med Rachel. 
Men hun er en upålitelig forteller – fyllik, som sagt – og stoler ikke en gang på seg selv. 
I det hele tatt: 
Ingen lytter til de tre sentrale kvinnene i historien. 
Her ligger det et feministisk perspektiv, får vi anta. 
Som blir borte i den overkokte gryteretten. 

Regissør Taylor pøser på med alle melodramaets eksesser. 
Så mye så at «The Girl on the Train» til syvende og sist blir en eksponent for verdens med rette minst respekterte filmsjanger – den «erotiske thrilleren». 

Blunt gjør det hun kan for å ikke se latterlig attraktiv ut i hovedrollen: 
Sprukne lepper, røde utslett, en uthulet gustenhet i det kantete ansiktet. 
Men det er lite hun kan gjøre med den monotone rollen. 

Og det er ingenting hun kan gjøre med en film som i sin iver etter å blende oss med sine mysterier, ender opp med å irritere like mye som en langtrukken og ganske dårlig tryllekunst. 

MORTEN STÅLE NILSEN 
",0
"Filmanmeldelse «Shelley»:Horror for voksne 

Sofistikert, langsom og ubehagelig. 

Tyskland/Danmark. 
15 år. 
Regi: 
Ali Abbasi. 

Med: Cosmina Stratan, Ellen Dorrit Petersen, Peter Christoffersen, Bjørn Andresen. 

Louise (vår egen Dorrit Petersen) og Kasper (danskenes Christoffersen) bor langt fra folk, ved vannet i en skog. 

De har ikke innlagt vann, ei heller elektrisitet. 
De ønsker å «leve enkelt». 
De spiser ikke kjøtt, men holder seg med noen aggressive høner og en svensk healer (Andersen, hvis malmfulle røst får kinosalen til å vibrere). 
Nå trenger de en hjelpende hånd til det daglige husarbeidet. 

Inn kommer Elena (Stratan). 
Hun er fra Romania, og har en sønn på fem der hjemme. 
Hun synes Louise og Kasper er merkelige: 
Hva slags folk er det som har råd til strøm, men velger det bort? 
[Svar: rike folk]. 
Hun blir glad i de to agrarromantiske hipsterne likevel. 

Hun og Louise får et nært forhold, og én dag stilles spørsmålet: 
Kunne Elena tenke seg å bære frem et barn for paret? 
Louise kan ikke selv. 
Som takk vil de gi Elena leiligheten hun er kommet til Nord-Europa for å tjene opp penger til. 

Ali Abassis film hinter til «Rosemary’s baby» (1968) på filmplakaten, og henter mye av ubehaget sitt fra «body horror»-sjangeren. 
Lenge sitter man og tenker på den som et innlegg i surrogatidebatten, fra et klart «nei»-ståsted. 
Men helt til sist synes «Shelley» å være en film som verdsetter alt nytt liv – uansett omkostninger. 

«Shelley»s store fortjeneste er uansett at den er en velspilt grøsser som tar opp i seg noe så sofistikert – til denne sjangeren å være – som klassespørsmål. 

Om den ikke får deg til å skvette i stolen, og ikke kan kalles hundre prosent forløst, så etablerer den en dypt guffen stemning – mørk, kald, klaustrofobisk – fra første velfotograferte bilde. 

MORTEN STÅLE NILSEN 
",1
"TV-anmeldelse «Snøfall»:Dønn koselig 

Det blir kilende magisk, trist og litt skummelt når NRK serverer sin nyeste 24-retters julestemning. 

Norsk adventsserie i 24 deler 

Sendes daglig i desember frem til julaften på NRK Super kl. 18.00, NRK1 kl. 18.35 og er ute på NRK TV fra 06.00 

Nei da, det er ikke så originalt, men la oss være enige: 
I jula er det gode, gamle oppskrifter vi vil ha. 
«Snøfall» følger den tradisjonelle grunnfortellingen (jamfør Astrid Lindgren, C.S. Lewis, Roald Dahl og J.K. Rowling) om et barn som føler seg utenfor og som finner en portal/inngangsbillett til en magisk verden der det hører hjemme og får en viktig funksjon. 
Vi så det også i forrige NRK-julekalender, «Julekongen», og vi ser det med hell her. 

Fikk du med deg: 
Vil lage «Jul i Skomakergata» som film 

Siri Skjeggedal spiller niårige Selma med så mye sjarm at man smelter foran skjermen. 
Hun ble foreldreløs som treåring, og har siden bodd hos nabodamen Ruth mens hun venter på et fosterhjem. 
Livet hennes er tidvis grått og ensomt, i hvert fall til nabogutten Håkon flytter inn. 

Håkon, perfekt snålt spilt av Even Akre, er ivrig julenisse-troende og adopterer umiddelbart Selma som sin beste venn. 
Hans far, varme vaktmester Kjell (Håvard Lilleheie), er en fin kontrast mot Kjersti Elviks stramme Ruth. 

Og så, i et parallelt univers, finner vi julelandsbyen Snøfall. 
Der opererer nissen Julius (Trond Høvik) som reneste Robin Williams i «Good Morning, Vietnam» og vekker alle med sine muntre morgenradiosendinger. 
Faktisk hører også Selma sangen hans i det fjerne, noe vi snart skjønner grunnen til. 

Husker du disse? 
Syv nostalgiske julekalendre – her kan du se dem i dag (NB: 
Krever innlogging) 

273-årige Julius venter på å få utpekt en lærling, og det har både den optimistiske unggutten Pil (Kevin Haugan) og den grettenpertentlige sekretæren Winter (Vidar Magnussen) lyst til å bli. 
Vi aner selvsagt en kime til konflikt. 
Innbyggerne lever stort sett i festlige og varme omgivelser i Snøfall, men skogen Mørke er en nærliggende fare. 

Magnussens Winter med forkjærlighet for orden, og som får nervøse rykninger ved øyet ved for mye lek og moro, er en figur det er vanskelig får nok av. 
Og han gjør mer ut av seg etter hvert (moahahaha! (ond latter)). 

«Snøfall»-universet er forfattet av familiebedriften Klaus Hagerup med døtrene Hanne og Hilde Hagerup, som i samarbeid med regissør Synne Teksum har fylt det med komiske vrier, varme skråglimt og fiffige snurrepiperier. 

Selma tegnes finurlig som en fargeklatt i den ellers grå og kalde Verden Utenfor (VU). 
Serien ser bra ut, og Henrik Skrams musikk høres grandiost eventyrlig ut, traktert av KORK. 

Så da er det vel bare å si «digg innpå!» om NRKs ferskeste juletradisjon! 

Anmeldelsen er basert på de seks første episodene. 
",1
"Filmanmeldelse «Allierte»:Dampende spiondrama 

Brad Pitt og Marion Cotillard spiller overbevisende elskere og agenter i ny Casablanca-spenning. 

USA. 
15 år. 
Regi: 
Robert Zemeckis. 

Med: Brad Pitt, Marion Cotillard, Xavier De Guillebon, August Diehl 

Vi befinner oss i Casablanca i 1942. 
Den kanadiske etterretningsagenten Max Vatan (Brad Pitt) møter den franske motstandsforkjemperen Marianne Beauséjour (Marion Cotillard) for første gang. 
De har i oppdrag å utgi seg som ektefolk og utføre et attentat. 

«They said you were good. 
And beautiful», sier Max til sin allierte. 
«Being good at this job is not very beautiful», svarer hun. 
Kanskje er det et hint om det som venter. 

Etter endt oppdrag tas vi med fra det storslåtte Casablanca og den glødende ørkenen, til det brune og mer herjede London. 
Max og Marianne gifter seg og lever tilsynelatende lykkelig sammen helt til telefonen ringer en fredag formiddag: 
Etterretningstjenesten mistenker at kona er dobbeltagent. 

Det er først når han spiller en tydelig preget og forvirret, men godtroende ektemann at Pitt er i sitt ess. 
Stemningen er til å ta og føle på, og det er tidvis nervepirrende når han ser etter tegn til at informasjonen han nettopp har fått kan være sann. 
Har hun løyet til ham hele tiden? 
Er det en test? 

Det er nå det går opp for en at det er Cotillard som er stjernen. 
Hun har gått fra å spille selvsikker og slu, sårbar og redd, til en kjærlig og hjemmeværende kone. 
Og hun har gjort det med glans. 
Når anklagene kommer for en dag kan man ikke gjøre annet enn å håpe at de er falske. 
I jakten på sannheten om sin kone, tas vi med på et spennende kappløp mot sikkerhetstjenesten. 

Husker du sist Pitt spilte agent i ekteskap: 
Dampende film-sex mellom Pitt og Jolie. 

Til tross for åpenbare krigsklisjeer, som en fødsel i bomberegn og giftermål til lyden av flyalarmen, har regissør Robert Zemeckis klart å lage et fengende drama satt til andre verdenskrig. 
Bærebjelken er forholdet mellom den beinharde Marianne og den litt mer reserverte Max. 
Et kjærlighetsforhold som trosser alle advarsler om at følelser er farlige i felten. 
Kan de ikke ta feil bare denne ene gangen? 

Selv om de helt store overraskelsene uteblir, makter Zemeckis å holde seernes oppmerksomhet i hele to timer uten at det blir kjedelig. 
Bare det er en bragd i seg selv. 
Men mye av æren skal Pitt og Cotillard ha. 
Det er prestasjonene deres, og samspillet dem to imellom, som gjør at krigsdramaet oppleves troverdig. 
Så troverdig at utroskapsryktene som begynte å svirre virker mer forståelig. 
",1
"Filmanmeldelse «Gubben og Katten – Tidenes gladeste jul»:Lite for de minste 

Knall og fall og ikke så mye annet i tysk julefilm for de små. 

«Gubben og Katten – Tidenes gladeste jul» («Pettersson und Findus 2 – Das schönste Weichnachten überhaupt») 

Tyskland. 
Tillatt for alle. 
Regi: 
Ali Samadi Ahadi. 

Med: Max Kerbrechter, Stefan Kurt, Mariann Sägebrecht 

Gamle Pettersen bor i skogen sammen med Findus, en katt med Østfold-dialekt som med fordel kunne vært både noe søtere og atskillig mindre sutrete. 

Pettersen er veldig opptatt av at man skal hjelpe andre, både i julen og ellers. 
Men han er ikke særlig god til å motta hjelp selv. 
Da julen nærmer seg, og Pettersen faller og slår seg, er det ikke gitt at han vil la naboene komme ham og Findus til unnsetning. 
Til kattens store fortvilelse. 
Ikke har de melk. 
Ikke har de «sjøttboller». 
Ikke har de juletre. 
Og så Pettersen, som mente at dette skulle bli «tidenes gladeste jul»! 

Denne tyske hybriden av «live action» (Pettersen og de andre menneskene) og animasjon (Findus og de andre dyrene) er svært lite ambisiøs, selv til julekos for de aller, aller minste å være. 

Alt som er av dramatikk forårsakes av uhell, knall, fall og ting som Pettersen får i hodet. 
Skuespillet er av den storøyde og overtydelige barneteater-typen. 
Neppe noe problem for barna. 
Men trettende for de voksne som skal gå på kino sammen med dem. 

Fikk du med deg: 
Buskis for de minste 

For alle over fire år vil «Gubben og Katten – Tidenes gladeste jul»s beste beholdning være at mannen som spiller Pettersen – sveitsiske Stefan Kurt – på en prikk er lik en noe eldre utgave av vårt eget universalgeni Egil «Bare Egil» Hegerberg. 

De under fire vil muligens bli sånn noenlunde fornøyd av disse monotone nitti minuttene. 
Men neppe noe særlig mer. 
",0
"Filmanmeldelse «Bad Santa 2»:Ødelegger sitt dårlige rykte 

Sjokkerende umorsom oppfølger. 

«Bad Santa 2» 

USA. 
15 år. 
Regi: 
Mark Waters. 

Med: Billy Bob Thornton, Kathy Bates, Christina Hendricks. 

«Bad Santa» fra 2003 har et betydelig kultpublikum som blant annet teller undertegnede (men ikke VGs anmelder fra den gang da). 

Til kynisk grisekomedie å være var den usedvanlig kvalitetssikret. 
Den hadde en skikkelig regissør (Terry Zwigoff), over middels våkne produsenter (Joel og Ethan Coen) og et skuespillerensemble av den typen som bare unntaksvis fronter filmer preget av så genuint dårlig smak. 
Samlet gjorde dette «Bad Santa» til noe mer en bare plump komedie. 
Det gjorde den til en stor plump komedie. 

Nå gjentar Billy Bob Thornton rollen som den forfyllede shoppingsenternissen Willie, nok en gang akkompagnert av den svinske Marcus (Tony Cox) og den livsfjerne smørbukken Thurman Merman (Brett Kelly). 

Geniet Bernie Mac er død, og sårt savnet, og for å dekke tapet kommer Kathy Bates inn, som Willies mor. 
Hun koser seg i rollen som et mareritt på to bein. 
Men hun får ikke så mye gøyalt å si, hun heller. 

Sammen utgjør de et ensemble som putter «the low» i «lowlifes». 
Grisepraten kommer tettere enn tett – ja, tettere enn selv i originalen. 
Det dumme er at ingen har husket å skrive en historie, noen vitser eller et sett vittigheter som kan elevere den innstendige fitte- og kukkpraten til noe det er mulig å le av. 

OK, så knegget jeg litt da Thornton bablet noe om «the ejaculate conception». 
Det desillusjonerte trynet hans funker fremdeles i rollen, og generelt må det sies å være en aldri så liten opplevelse å få høre gode skuespillere snakke så mye stygt. 

Men bare en liten stund. 
Når grisepraten er filmens hele og fulle eksistensgrunnlag, tar det ikke lang tid før man kjeder seg. 
Og det eneste denne elendige oppfølgeren i lengden evner, er å ødelegge sitt eget dårlige rykte. 
",0
"TV-anmeldelse:«En hyllest til Jahn Teigen» 

Fordi han fortjener det. 

«En hyllest til Jahn Teigen» 

Musikkprogram i 6 deler 

TVNorge, lørdager kl. 20.00 

Med: Didrik Solli-Tangen, Carola, Cir.Cuz (premiereprogrammet), 

Jan Eggum, Hanne Sørvaag, Debrah Scarlett, Elisabeth Andreassen, Alejandro Fuentes, Tiril Heide-Steen, Hanne Boel, Thom Hell, Morgan Sulele, Benedicte Adrian, Alexander Rybak og Hilde Selvikvåg. 

Artistportretter er ikke uvanlig. 
En hel seriehyllest til én artist er derimot en ytterst sjeldenhet. 
I så måte er Jahn Teigen en av en håndfull norske artister som berettiger en flere uker lang stående applaus via tv-skjermen. 

TVNorge har her funnet sin helt egen vri på konkurrenten TV2s suksesskonsept «Hver gang vi møtes». 
Her drar artister med et sterkt forhold til Jahn Teigen ned til pop-gjøglerens hjem i Sverige og gjør sine versjoner av Teigens låter. 

Etter pausen spises det middag, historier utveksles mellom smil og gøyale replikker, og så synges det litt mer i uhøytidelige omgivelser. 
Og innimellom ramler det selvfølgelig en tåre fra øyekroken hos deltakerne, ikke minst hos verten selv. 

Joda, det er både varmt og nært - rett ut rørende å se hvordan den alltid ydmyke Jahn Teigen blir satt ut av gjestenes coverversjoner. 
Dessverre bidrar ikke 67-åringen selv med sang, men det skal kanskje ikke hedersgjesten - eller hedersverten - gjøre, heller? 

Det hele virker i overkant gjennomregissert (men ikke mer enn at flere av gjestene må bruke jukselapp for å huske teksten), og vi kommer aldri så tett innpå deltakerne som i nevnte «Hver gang vi møtes». 
Heldigvis byr verten mer enn nok på seg selv, til tross for at episodenes ulike tematikk (i kveld handler det om Melodi Grand Prix) gjør at Teigens historier i en viss grad overlapper hverandre. 

Det beste med programmet er hvordan vi oppdager hva som egentlig ligger i Jahn Teigens sanger, altså den seriøse siden av dem. 
Kanskje har vi vært for opptatt av spilloppmakeren og stemmeprakten til Teigen? 
At dette har tatt fokus vekk fra den alvorlige Jahn Teigen? 

Ikke minst gjelder dette sangen om faren, «Engel», som Carola gjør en inntrengende versjon av, men det gjelder også Teigens siste - og kanskje minst kjente - Melodi Grand Prix-bidrag, «My Heart Is My Home» fra 2005. 

Her for øvrig i en fabelaktig versjon av Didrik Solli-Tangen som ikke engang Michael Bublé kunne ha gjort bedre. 

«En hyllest til Jahn Teigen» er et velfortjent portrett som alle generasjoner med Teigen-fans kan få noe ut av. 

(VGs anmeldelse baserer seg på seriens to første episoder). 
",1
"Filmanmeldelse «Nocturnal Animals»:Pre-ten-si-øs! 

Både interessant og tidvis godt. 
Men Tom Ford klarer ikke helt å lande sin film nummer to. 

USA. 
15 år. 
Regi: 
Tom Ford. 

Med: Amy Adams, Jake Gyllenhaal, Michael Shannon. 

Ah. 
Noen har åpenbart sett Michelangelo Antonionis trilogi om modernitetens misere («L’Avventura», 1960; «Natten», 1961 og «L’Eclisse», 1962) igjen. 

Og siden denne «noen» er motedesigneren og all round-elegantieren Tom Ford, får vi ta det for gitt at det er blu-ray utgavene på The Criterion Collection det er snakk om, med sine ekstra vakre og skarpe bilder fra de kreative klassenes åh-så-attraktive og uutholdelig tomme liv. 

Fikk du med deg Amy Adams siste film: 
Lavmælt brøl fra rommet. 

Som du skjønner: 
«Nocturnal Animals» ser fabelaktig ut. 
Men hvordan er det med innholdet? 

Vel. 
Susan (Adams) er en glamorøs kunstkurator. 
Hun bor bak en port av børstet stål oppe i åsene over Los Angeles, i et kjærlighetsløst ekteskap nummer to. 

En dag får hun et bokmanus i posten. 
Det er fra ektemann nummer én, Edward (Gyllenhaal), en sann kjærlighet hun ikke har snakket med siden hun solgte ham ut for 19 år siden. 

Hun begynner å lese, og filmen-i-filmen, som er det beste med «Nocturnal Animals», tar til: 
Om en mann, Tony (også Gyllenhaal), og familien hans på biltur i Vest-Texas, forfulgt av en gjeng redneck-banditter. 

Disse sekvensene, som utgjør godt og vel halve spilletiden, viser til fulle at Ford er en dyktig regissør. 
Stemningen er til tider like eksistensiell som i en Cormac McCarthy-roman. 
Ford låner mer guffen atmosfære fra Sam Peckinpahs «Straw Dogs» (1971). 

Edwards bokmanus er kjipere enn kjipt. 
Og Susan, som lever seg langt inn i romanen, tolker det som en analogi over det som skjedde med dem to for snart 20 år siden, og en forsinket hevn fra ham over henne. 

Om du har lyst til å se vakre, vellykkede mennesker lide – både fysisk og psykisk – er «Nocturnal Animals» et godt valg. 
Ford er ambisiøs, og vil at vi skal merke det, og går ikke av veien for tjukk symbolikk (bokstavelig talt når det gjelder den groteske åpningssekvensen) og overkokte ingredienser i gryta. 

Mer om film: 
Gyllenhaal hentet til Nesbø-film. 

Amy Adams – vår tids Doris Day – er simpelthen for god for denne verden, og således alt for «ren» for denne rollen. 
Man sliter med å tro på henne når hun karakteriserer seg selv som «en kyniker». 
Michael Shannon stikker av med skuespillerprisen, som lakonisk sheriff i filmen-i-filmen. 

Det er en film som vil skrape i lakken på de livene de fleste av vil anse som vellykkede og vidunderlige, og postulere at barbariet aldri er langt unna. 
Budskapet hamres inn: 
Ikke selg ut det som bor i deg og de som er glad i deg. 

Det er en interessant film, tidvis endog en god en, som viser at Ford (som debuterte med «A Single Man» i 2009) må tas på alvor. 
Men han er for svermerisk i sin omgang med innflytelseskildene fra 1960-tallets kunstfilm, og klarer ikke helt å balansere under vekten av sine egne i og for seg høyst velkomne pretensjoner. 
",0
"Filmanmeldelse:«Snekker Andersen og Julenissen» 

Går det an å bli for lun for sitt eget beste? 
Tydeligvis: 
Ja. 

«Snekker Andersen og Julenissen» 

Norge. 
Tillatt for alle. 
Regi: 
Terje Rangnes. 

Med: Trond Espen Seim, Anders Baasmo Christiansen, Ingeborg Sundrehagen Raustøl. 

En småbarnsmor eller en småbarnsfar er aldri mer sårbare enn da de svinser rundt og forsøker å skape minner for barna sine på julaften. 
Minner som må være like gode, helst bedre, enn dem de selv har med seg fra egen barndom. 

Animasjonsutgaven av Alf Prøysens «Snekker Andersen og Julenissen», et fast innslag på NRK siden 1973, er en av ingrediensene som kan hjelpe dem et stykke på vei. 
Like viktig, vil mange si, som mandel, ribbe og «Tre nøtter til Askepott». 

Alle kjenner historien, og vet at Snekker Andersen (inntil nylig bedre kjent som «snikker») er helt spesielt hardt angrepet av denne milde juleangsten. 
Han er villig til å gå til ytterligheter for at barna skal få en perfekt høytid, og ser gjerne at de fortsetter å tro på julenissen i et par år til. 

Så kan man spørre seg: 
Hva er vitsen med å lage en ny spillefilmutgave av en så innarbeidet klassiker, utover ønsket om en potensielt årlig inntektskilde på kino? 

Ikke godt å si, og ambisjonsnivået er ikke høyt. 
Som kinofilm betraktet er «Snekker Andersen og Julenissen» traust og treig. 

Seims Andersen snakker en slags naturalisert Toten-dialekt, og er så god og grunn at det er på grensen til det irriterende. 
Alt i alt markerer «Snekker Andersen og Julenissen» det punktet der ønsket om å være lun går over i en akutt mangel på energi. 
Og energi skal man helst ha når målet er å underholde andre. 

Som sagt: 
Produsentenes mål er nok først og fremst å gå noen sesonger i kinosalene. 
Men siden en sammenligning nærmest presser seg på: 
Kommer «live action»-Andersen noen gang til å konkurrere ut animasjons-Andersen på TV? 

Det kan jeg aldri tenke meg. 

MORTEN STÅLE NILSEN 
",0
"Filmanmeldelse«Fabeldyr og hvor de er å finne»: 
Fabelaktig utvidelse av «Harry Potter» 

J. 
K. Rowlings verden ble nettopp litt mer magisk. 

«Fabeldyr og hvor de er å finne» 

Storbritannia/USA. 
12 år. 
Regi: 
David Yates 

Med: Eddie Redmayne, Colin Farrell, Katherine Waterston, Ezra Miller, Dan Fogler 

Om ikke åtte «Harry Potter»-filmer dekker behovet ditt for å dykke inn i Joanne Rowlings univers, frykt ikke! 
Hun er nemlig klar for fem filmer til. 

Historien om Galtvort-utstøtte Newt Scamander (Eddie Redmayne) tar riktignok plass over femti år før foreldrene til Harry valgte å utvide familien. 
Scamander er på ingen måte «den utvalgte». 
Men hjertet hans brenner for fabeldyrene som resten av verden har gitt opp. 

Med Pandoras koffert i hånden ankommer han New York i 1926: 
En yrende storby med immigranter, flapper-jenter, røykfylte speakeasy-klubber og en ulmende økonomisk krise. 
Konservative krefter er ikke fornøyde med alkoholforbudet alene, de vil også kvitte seg med hekser og trollmenn. 
Men det er enda mørkere krefter som skjuler seg under brosteinen. 

Scamander kommer til unnsetning, med hjelp fra hekseagenten Tina Goldstein (Waterston). 
Med på laget er også den nydelige gompen Jake Kowalski, som ikke bare opptrer som publikums øye inn i historien, men som takket være Dan Foglers skikkelse er den mest komiske karakteren Rowling har forfattet. 
Legg til den skjønne hipsteren Queenie (Alison Sudol) og man har en gjeng som er så varm at man føler seg som en del av den ved første samling. 

Harry Potter utvider: Ny Harry Potter-park i Los Angeles. 

Siden vi allerede kjenner dette universets regler, får seeren god tid til å bli kjent med både firkløveret og haugen av artige fabeldyr som befinner seg i det. 
Og man blir både sjarmert, imponert og skremt. 
Se forresten opp for verdens søteste nebbdyr. 

Filmen er ikke helt uten feil - hovedkarakterene bruker kanskje litt vel mye tid på digresjoner, klimakset settes ut av «Scooby Doo»-preget og de typiske Rowling-aktige trådene som henger løst. 
Men det er også det siste der som gjør historiefortellingen hennes så engasjerende. 
Hun slenger en haug med tråder i trynet ditt, og man venter i spenning på hvilke som følges opp. 
I likhet med «Fangen fra Azkaban» overskygger måten de tykkeste trådene strammes på, de løse trådene som henger igjen. 
Dessuten er hennes nyanserte blikk på det ikke alltid helt gode versus det ikke fullt så onde, fortsatt interessant. 

Fikk du med deg: 
Emma Watson delte ut feministbøker på T-banen. 

Den parasittiske betegnelsen «spin-off» yter ikke Scamander og gjengen rettferdighet, for denne stort sett fabelaktige utvidelsen av «the Potterverse» er både varm og fargerik nok til å stå på egne ben. 

Jeg ble aldri helt hektet på Harry, Hermione og Rupert, men «Fabeldyr»-gjengen er så bedårende at det nesten irriterer meg at det er hele to år til jeg får bli med på reisen videre. 
",1
"Filmanmeldelse «Arrival»:Lavmælt brøl 

Intens sanseopplevelse som leker mer med oppfatninger av vårt eget univers enn forestillinger av liv fra en annen planet. 

USA. 9 år. 
Premiere 11. november. 

Regi: 
Denis Villeneuve. 
Med: 
Amy Adams, Jeremy Renner, Forest Whitaker 

Når 12 mystiske romfartøy lander ulike steder verden over, kontakter amerikanske myndigheter språkprofessoren Louise Banks for å få hjelp til å forsøke å kommunisere med romvesenene. 

Mer om Adams: 
Verdens best betalte skuespillere. 

I starten av «Arrival» deler vi glimt av liv med Banks, spilt av Amy Adams. 
Vi ser øyeblikk med en baby, lykke med en ung datter og så glimt av sykdom. 
Det er en tilsynelatende sorgtynget professor som kommer på jobb på universitetet til nesten tomt auditorium dagen de 12 fartøyene lander. 

Snart er hun på bakgrunn av tidligere sikkerhetsklarering fra oversettelsesoppdrag – og at hun skal være den beste på sitt felt – fløyet til romskip-basen i Montana. 
Der skal hun samarbeide med matematiker Ian Donnelly (Jeremy Renner) under ledelse av oberst Weber (Forest Whitaker). 

Har du lest: 
Renner skilles etter ti måneder. 

Amy Adams stjeler showet 

Og så setter filmen for alvor i gang. 
Eller gjør den det? 
Akkurat hvor den starter og hvor den slutter, er et spørsmål du som publikummer blir sittende med lenge etter at rulleteksten har glidd forbi. 

«Arrival» er den mest menneske-orienterte romvesenfilmen siden «Contact». 
Og jo, du får se vesenene, men først og fremst leker filmen med oppfatninger av vårt eget univers. 

«Arrival» er full av undring, mysterier, og dveling ved hjertebank, synsinntrykk og stemninger. 
At resten av verden løper løpsk og samfunn bryter sammen, er forvist til et sidespor av nyhetsmeldinger som bare unntaksvis får fylle lerretet. 

Fikk du med deg: 
Norske Lisa fikk ny Hollywoodrolle. 

Amy Adams stjeler hele romshowet i en både nedtonet og nær fremstilling av Dr. Louise Banks. 
Hun er legemliggjørelsen av nerver og følelser, samtidig som hun utviser kontroll som bare i øyeblikk brister i små skjelvinger i hendene. 

Jeremy Renner har lite å jobbe med som Banks’ sparringspartner Ian Donnelly, men han får vist mer enn det endimensjonale action-fjeset vi har sett som Marvels Hawkeye og Wirkolas Hansel. 
Midt i filmen har han fortellerstemme i en oppsummerende sekvens som skurrer litt i filmens ellers lettflytende fortelling. 

Regissør Denis Villeneuve setter sin lit til at publikum er med på til tider kraftig utfordring av egen forestillingsevne. 
Og det funker. 

«Arrival» har blitt en film så velbalansert at skuespill, foto, klipp, spesialeffekter og musikk stort sett glir sammen i en sømløs sanseopplevelse der alle elementene spiller hverandre gode. 

Musikken fra den Oscar-nominerte islendingen Jóhann Jóhannsson må likevel nevnes som filmens mest magiske volumknapp som skrur intensiteten opp eller ned med én var - eller brutal, justering: 
Når vi ser romvesenene for første gang, er det til voldsomme drønn som fra elektroniske hvaler i brunst, mens øyeblikkene med Banks’ minner intensiveres med silkemyke strykere. 

Når filmen får premiere midt oppi valguken i USA, oppleves den også påtagelig treffende i beskrivelsen av en tidsånd der kommunikasjon og feilkommunikasjon blir et spørsmål om å være eller ikke være. 

Lars von Trier har sagt at en god film skal være som en stein i skoen. 
«Arrival» gnager som en flis i hjernebarken. 
",1
"Filmanmeldelse «Doctor Strange»:Tar pusten fra deg 

Og der ble Marvels filmatiske univers interessant igjen. 

USA. 
12 år. 
Regi: 
Scott Derrickson 

Med: Benedict Cumberbatch, Mads Mikkelsen, Tilda Swinton, Chiwetel Ejiofor og Rachel McAdams 

Det er ikke historien som gjør «Doctor Strange» verdt billettprisen. 
Det er måten den blir fortalt på. 

På papiret virker den klin lik andre skapelsesberetninger i superheltsjangeren: en trøblete sjel blir kjent med kreftene sine og ansvaret som hører med. 

Har du lest: 
Cumberbatch til VG: 
– Kona mi er en superhelt. 

Doktor Stephen Vincent Strange (Cumberbatch) er både arrogant og nedlatende, noe kollegene hans velger å la passere siden han har verdens råeste fingerspissfølelse for nevrokirurgi. 
Når kombinasjonen av smarttelefon, sportsbil og våt fjellvei sender ham til akutten, er det selvfølgelig bare verdens nest beste nevrokirurger som kan hjelpe ham. 
De klønene klarer kun å redde alt annet enn hendenes finmotorikk. 

Fantasyen funker 

To velfungerende hender fattigere, skjønner Strange at man ikke kommer langt i livet som talentløs drittsekk. 
Framfor å fikse på personligheten, gir vitenskapsmannen opp allmennmedisinen og gjør som frustrerte mennesker flest: søker alternativ behandling. 

Fikk du med deg: 
Tommy Wirkola til ny superheltfilm. 

Her slår fantasy-aspektet inn - for det funker! 
Hans åndelige reise til Himalaya åpner døren til teletransportering, tidsforvrengning og astral projisering. 

«Hæ?» spør du sikkert av helt naturlige årsaker. 
Men det ser helt fabelaktig ut. 
Fra skyskrapere som kollapser til syretrippen fremkalt av guruen The Ancient One (hvitvasket, men flott spilt av Tilda Swinton). 
Visuelt er «Doctor Strange» det vittigste og mest vågale fra Marvels cinematiske univers hittil. 
Som «Inception» på steroider. 

Effektene tar pusten fra deg 

I likhet med «Guardians of the Galaxy», tjener tegneseriegiganten på sitt uortodokse valg av regissør også her. 
Horror-mannen Scott Derrickson («The Exorcism of Emily Rose» og «Sinister») bidrar med et forfriskende øye og har kontroll på både de små og store visuelle detaljene. 
Fra den voldelige kappen til den komplekse koreografien i den heseblesende baklengs-kampen. 
I motsetning til for eksempel «The Avengers», brukes effektene til å forsterke historien - og ta pusten fra deg. 

Den erkebritiske arrogansen man er vant til fra Cumberbatch er kanskje ikke like sjarmerende med amerikansk aksent, men han kler drittsekkdrakten. 
Sammen med slemmingen Kaecilius, praktfullt framført av Mads Mikkelsen med rennende black metal-sminke, utforskes ideen om dualitet. 
Ikke bare balansen mellom godt og vondt, men også ego og åndelighet. 

Litt påfyll for «basic Cumberbitches» og langt mer enn forventet fra en superheltfilm. 
",1
"Filmanmeldelse:«Florence Foster Jenkins» 

Meryl Streep redder en ellers lettvint omgang med en rar, trist sangkarriere. 

«Florence Foster Jenkins» 

USA. 
Tillatt for alle. 
Regi: 
Stephen Frears. 

Med: Meryl Streep, Hugh Grant, Simon Helberg. 

Florence Foster Jenkins (Streep) var sin tids svar på vår egen avdøde Olga Marie Mikalsen. 
En «operasangerinne» som overhodet ikke kunne synge, men som insisterte – ja, ble oppfordret – til å gjøre det likevel. 

Hvordan? 
Hun hadde penger. 

Hun var i kraft av sin arv en mesen for og velgjører i musikkmiljøet på Manhattan på 1920-, 30- og 40-tallet, og kunne langt på vei kjøpe seg den støtten hun trengte. 
De som kom på konsertene hennes var enten venner, døve gamle damer, betalte publikummere og/eller korrupte anmeldere. 

Foster Jenkins låt ikke som en sangfugl. 
Mer som en klukkende høne, hjelpeløst fortapt i skalaene. 
Hun var kjent for sine over-toppen scenegevanter. 
En fullbefaren kultartist, med andre ord, og en tidlig eksponent for «outsider art». 
Om man velger å se det slik. 

«Gaven» tok henne helt til ærverdige Carnegie Hall, der den da 76 år gamle damen holdt konsert 25. oktober 1944. 
Både Cole Porter og skuespilleren Tallulah Bankhead satt i salen. 
Vi får anta at de lo. 

Mannen hennes, den mislykkede skuespillerbriten St. ClairBayfield (Grant), skjermet henne fra virkelighetens verden etter beste evne (i dette kan hun dessuten ha blitt «hjulpet» av at hun hadde syfilis i 50 år), samtidig som han selv levde et parallelliv. 
Hver kveld etter at han hadde kysset Foster Jenkins god natt, dro han ut for å tilbringe det egentlige livet sitt med en ung, hip bohemkvinne, i en leilighet som Foster Jenkins betalte for. 

Stephen Frears film om denne underlige karrieren er ikke all verdens interessert i de moralsk svært problematiske sidene ved historien. 
Hvordan hele Foster Jenkins’ liv var en gigantisk løgn, holdt gående av menneskene som burde ha tatt seg av henne. 

Frears, som gradvis har blitt mer og mer en de lette vekters mann, ønsker i overveiende grad å lage farse og/eller lett sufflé av materialet, med en touch av retro-camp attåt. 

Denne bleke ambisjonen blir problematisk ikke minst i den helseløst affekterte innsatsen fra Simon Helberg i rollen som pianisten hennes, Cosmé McMoon. 

Men den blir gitt en verdighet den kanskje ikke fullt ut fortjener i kraft av Meryl Streeps innsats i tittelrollen. 

Alle vet på dette tidspunktet at Streep er sin generasjons dyktigste skuespiller. 
Her er hun dyktig igjen, idet hun ikke bare klarer å gjøre Foster Jenkins til et sympatisk menneske, men også evner å formidle noe av den store kjærligheten «sangerinnen» åpenbart må ha hatt til kunsten hun ikke mestret. 

Mimikken er superb, ikke minst når man kan se øynene hennes – ja, hele ansiktet – svømme, snart drukne, under sanginnsatsene. 
Det er noe genuint tragisk ved det. 
Heller ikke i sekvensene fra det daglige livet henfaller Streep til hverken billig sentimentalitet eller enda billigere komikk. 
I Streeps hender, mer enn Frears’, blir Foster Jenkins noe mer komplekst enn kun et objekt for vår medynk. 
Hun blir et menneske. 

Et vanvittig eksentrisk, sannsynligvis sinnssykt menneske, det er så. 
Men et menneske okke som. 

MORTEN STÅLE NILSEN 
",1
"Filmanmeldelse:«Deepwater Horizon» 

Helter og skurker i Mexicogolfen. 

USA. 
12 år. 
Regi: 
Peter Berg. 

Med: Mark Wahlberg, Kurt Russell, Gina Rodriguez, John Malkovich. 

«Deepwater Horizon» har mye til felles med «Sully», Clint Eastwoods kunne-ha-blitt-en-katastrofefilm fra i tidligere i år. 

Forskjellen ligger primært i at da British Petroleums (BP) plattform eksploderte og sank 20. april 2010, ble det en katastrofe, både menneskelig (elleve mistet livet) og miljømessig. 

Det har seg også slik at Peter Bergs film er et avgjørende hakk bedre enn Eastwoods. 

Regissøren tar seg gledelig god tid til å sørge for at vi får et forhold til personene vi senere skal bry oss om. 
At disse er amerikanske arketyper – hardtarbeidende, glade i fisking, store i kjeften, men med et hjerte av gull – er så sin sak. 
Alle monner drar. 

I sentrum finner vi Mark Wahlberg som sjefselektrikeren og familiemannen Mike Williams. 
Der hjemme, i en alt for typisk «hun der hjemme»-rolle, befinner Kate Hudson seg. 

Dessuten: 
Kurt Russell, sikkerhetssjef med mustasje, samt den skallede skurken i historien: BPs mann, en sørstats-«sleazy» og svettende John Malkovich. 
De er skuespillere det alltid er en glede å se. 

Interessante er de små innsiktene vi får i oljeplattformarbeidernes overtro og små ritualer. 
Williams liker dårlig at noen har vært inne på kontoret hans og snudd glassene med prøver slik at etikettene er vendt mot veggen. 
Russells Jimmy Harrell nekter folk å bære magentafargede slips rundt halsen – fargen minner ham for mye om dårlige nyheter i alarmsystemet. 

Vi skjønner at det blir trøbbel når en fugl treffer helikopteret som frakter våre menn ut til riggen. 

Når helvete først er løs, blir «Deepwater Horizon» en meget intens og klaustrofobisk film, full av mennesker med blod i øynene og metallskarp i kroppen som stabber seg hjelpeløst gjennom trange, mørke ganger. 
Som drittsekken fra BP sa: 
«En oljerigg består av en million deler». 
De fleste av dem er av metall, og de forårsaker mye skade når de kommer flyvende som følge av en eksplosjon. 

Berg redefinerer på ingen måte katastrofefilmen med «Deepwater Horizon». 
Det var nok ikke hensikten heller. 
Men han har laget et fettfritt, spennende tilskudd til sjangeren. 

MORTEN STÅLE NILSEN 
",1
"Filmanmeldelse:«Den allvarsamma leken» 

Dydig kostymedrama fra forne tiders Stockholm (for anledningen plassert til Budapest). 

«Den allvarsamma leken» 

Sverige. 
Fra 6 år. 
Regi: 
Pernilla August. 

Med: 
Sverrir Gundnason, Karin Franz Körlof, Michael Nyqvist, Sven Nordin. 

Arvid (Gudnason) og Lydia (Franz Körlof) møtes i den stockholmske skjærgården i 1901. 
De er umiddelbart attrahert til hverandre, men det blir ikke de to. 
Fattiggutten Arvid, ukledelig beskjeden, føler at han ikke har noe å tilby henne. 

Årene går. 
Lydias kunstnerfar dør, Arvid blir forfremmet fra korrekturleser til teateranmelder i avisen han jobber i. 
Han gifter seg med Dagmar (Liv Mjönes): 
Hel ved fra ende til annen. 
Lydia trenger penger, og inngår et kjærlighetsløst ekteskap med den velbeslåtte Roslin (Nordin). 
De får en datter. 

«Man får ikke den man velger», puster Arvids kloke redaktør Markel (Nyqvist) resignert på et tidspunkt. 
Men selvsagt må de to ulykkelig forelskede møtes igjen en god del år senere (det snodige er at de ser akkurat like unge ut!). 
Det går som det må gå, og det får dramatiske konsekvenser. 

Hjalmar Södergrens tragiske romanromanse fra 1912 er blitt filmatisert før (i Sverige i 1945 og av Anja Breien i 1977), og er en slags svensk ekvivalent til Knut Hamsuns «Victoria» (1898). 
Det handler om ung kjærlighet kontra gamle penger, lidenskap i revolusjonens tid, et poeng som hamres inn av bolsjevikene i runde briller som marsjerer i gatene. 

August har valgt å filme i 4:3, altså gammeldags «letterbox»-format á la forne tiders TV. 
Det er mystisk, all den tid det ikke er noe med fortellingen, eller det visuelle, som kan sies å vinne på det. 

Men verre er det at kjemien mellom de to pene unge elskende kun er «sådär». 
Joda, vi skjønner at begjær og lidenskap så annerledes ut i 1910-tallet: 
Den måtte stagges, skjules, helst stoppes. 
Men vi må kunne tro på at kjærligheten var like dyp. 
Dette er tamt, selv til dydig kostymedrama å være. 

Filmen lyser opp når Nyqvist og Mjönes er på lerretet, og det er stas å se Stockholm i 1910-tallsskrud – vel vitende om at eksteriørene er filmet i Budapest i 2015. 

Men den føles lang(som): 
Et kvarter av spilletiden består tilsynelatende av megetsigende blikk. 
Blikk på hverandre, blikk ut av vinduet, blikk som skal kommunisere sjelfullhet, og som gjør det, men som i sum blir for mange. 

Det er et vakkert melodrama, og det er ikke bortkastet tid å se det. 
Men vesentlig kan denne filmen ikke sies å være. 

MORTEN STÅLE NILSEN 
",0
"Knut Anders: Nessun Dorma (opera).Fra «Turandot» av Giacomo Puccini (1926): 

Passe overlegent å avslutte finalens førstenummer med ordene «jeg vinner» 

(vinceró)… 
Men Knut Anders har grunn til det; med en fabelaktig alvorlighet i blikket gjentar han suksessen fra sitt glansnummer tidligere i Stjernekamp, selv om han nå mangler overraskelsesmomentet. 
Vi vet jo så godt hva han har i stemmebåndene nå etter alle disse lørdagene! 
Selv en utrent operaelsker må bare legge seg langflat i støvet over en slik prestasjon – er det ledig jobb på Den Norske Opera? 
",1
"Nicoline: Black Widow (hiphop) Artist:Iggy Azalea feat. 
Rita Ora (2013): 

Klokt valg av Nicoline som vanligvis er så høflig og forsiktig at hun ikke alltid får ut hva som ligger i stemmebåndene hennes. 
Men her – hvor hun må agere tøffingen Iggy Azalea – avslører hun kontant råskap, slik låta krever. 
Dessuten har Nicoline dansefaktene som kveldens motstander mangler i stor grad. 
Men glem nå det; Nicoline imponerer aller mest med det verbale – her er hun en offensiv ordmitraljøse som aldri mister fokus fra flommen av ord som hun må ha med seg. 
Selv fagdommer Son Of Light (Andre Hadland) nikker rytmisk – et godt tegn! 
",1
"Knut Anders:Bli ved deg (2013): 

Knut Anders er ikke John Legend, han er Knut Anders! 
Derfor burde han strengt tatt valgt et annet og helst mer funky bidrag fra sin tre år gamle, sterke og mildt sagt undervurderte) plate «Ting flyt», slik at retningen pekte mer mot Toten enn New Orleans. 
Knut Anders har selvfølgelig gospelvarmen som er nødvendig, og her kan han til og med kjøre safe ved å gjemme seg bak et piano, men dette er et trygt løp med gamle, gode kjenninger i alle hjørner. 
Og vinner man uten å ta større sjanser enn dette? 
",0
"Nicoline:No Suitcase (2016): 

Og der kom svaret til Knut Anders – Nicoline med sin debutsingel, med live-premiere foran nær en million mennesker. 
Det kan man kalle å ta sjanser! 
Synd da, at låten befinner seg i et kommersielt landskap hvor du skal ha større særegenheter ved artistpersonen enn hva Nicoline viser her; følelsene i dette bidraget er dessverre dusinvare, i skarp motsetning til hva Nicoline har vist tidligere i Stjernekamp. 
Det siste årets mest overraskende internasjonale suksess, Seeb (Simen Eriksrud og Espen Berg), har kommet opp med en lett fløtekaramell av en pop-låt, men mye kan ennå gjøres med fremføringen av den. 
",0
"Knut Anders: Fix You- Artist:Coldplay (2005): 

Knut Anders flytter Coldplays glansnummer inn i kirka og briljerer med falsetten, selv om åpningen er noe forsiktig og nølende. 
Men plutselig agerer han Bono mer enn Chris Martin og forsøker å servere sine fans alle følelsesfasetter på en gang. 
Det er i hovedsak vellykket og helt klart personlig innlevd, men den klamme følelsen av å smelte sammen Coldplay og U2 forsvinner aldri. 
Imidlertid er det en større fare for at Knut Anders selv forsvinner, der han gjennom en hel sesong med Stjernekamp har overrasket med kløktige krumspring. 
I kveld ble det i overkant tydelig at Knut Anders vet hva en safe er… 
",1
"Nicoline:Ghost Artist: 
Ella Henderson (2014): 

Vi har en vinner! 
Men jeg vedder selvfølgelig ikke… 
Uansett; Nicoline treffer hjertet på Ella Hendersons foreløpige triumf, lever seg inn i den og lar følelsene (nesten) ta overhånd. 
Hun regjerer i spennet mellom det lave og det lystige. 
Og hun beveger seg! 
Nicoline har vært stødig gjennom hele Stjernekamp, men har truffet riktige valg mot slutten og vinner på det. 
Hun har kombinasjonen av stemme og opptreden som få av de andre. 
Og nå i finalen fant hun også en pop-perle som passet perfekt inn i hennes egen utvikling i løpet av høsten – og som nå fikk sitt klimaks i Stjernekamp. 

Knut Anders Sørum og Nicoline Berg Kaasin synger tre sanger hver i kveld. 
Sesongens høydepunkt, hvor Kaasin har valgt hip hop og Sørum har valgt opera, en egen sang, og en finalelåt. 

Fjorårets vinner Maria Haukaas Mittet er gjestedommer, og sammen med Mona B. Riise og Thomas Felberg gir de tilbakemeldinger på opptredenene. 

De forrige fire finalene har nemlig vært rene kvinnedueller, og ifjor var det Maria Haukaas Mittet som stakk av med seieren. 
Hun sa da at det var den største bekreftelsen hun noensinne hadde fått. 
Før henne har Nora Foss Al-Jabri, Silya Nymoen og Rita Eriksen smykket seg med tittelen. 

Seertallene for årets sesong av «Sjernekamp» har variert mellom 588.000 som var for det første programmet og en foreløpig topp for semifinalen forrige lørdag på 782.000 seere. 
Foruten Nicoline og Knut Anders, har disse vært med i årets «Stjernekamp»: 

· 
Marian Aas Hansen (41), Ski 

· 
Håvard Bakke (42), Kolsås 

· 
Gunnhild Sundli (31), Orkdal/Trondheim 

· 
Steinar Albrigtsen (59), Harstad/Tromsø 

· 
Kash King Gashamura (27), Ås 

· 
Tomine Harket (23), Oslo 

· 
Jonas Skybakmoen (36), Trondheim 

· 
Kate Gulbrandsen (51), Hokksund 
",1
"Filmanmeldelse:«Jack Reacher: 
Vend aldri tilbake» 

Oppskriftsmessig action – med et ekstra lag sentimentalitet. 

«Jack Reacher: 
Vend aldri tilbake» («Jack Reacher: 
Never Go Back») 

USA. 15 år. 
Regi: Edward Zwick. 

Med: 
Tom Cruise, Cobie Smulders, Aldis Hodge. 

Hollywoods evigunge svar på Morten Harket fortsetter sin kampanje for å bli noe så lite ambisiøst som 2010-tallets store actionstjerne. 

I oppfølgeren til «Jack Reacher» (2012), nok en gang basert på en roman av Lee Child, vender eks-majoren tilbake til Washington DC. 

Det skulle han kanskje ikke ha gjort. 
For ikke nok med at han der blir mistenkt for drap og blandet inn i en korrupsjonssak. 
Han ramler også over det som kan være den 15 år gamle datteren han ikke visste han hadde. 

En kvinnelig major, Turner (Smulders), havner i spjellet, et offer for den samme konspirasjonen. 
Reacher henter henne ut, ikke uten komplikasjoner, hvorpå også den mulige datteren blir med på lasset. 

15-åringen blir på rekordtid forbløffende god til å være på rømmen, forfulgt av verdens ypperste og mest kaldblodige attentatmenn. 
Og de tre blir over natten den rene kjernefamilien, trass i Reachers sterkt mangelfulle evner som oppdrager. 
Det er ganske teit. 

Saken, som involverer amerikanske våpen på avveie og en våpenprodusent i økonomiske problemer, fører dem til New Orleans. 
Om det «tilfeldigvis» er Mardi Gras der? 
Gjett. 

Det er en slik film, ja – med turistbrosjyrebilder fra eksotiske miljøer og en åttitallsaktig «shootout» på et havnelager. 
Formelbasert er bare fornavnet. 
Og Cruise gir den ikke så mye mer enn en lang serie kalde, gretne ansiktsuttrykk. 

To gode ting: 
1. Major Turner får slått og sparket fra seg i slåsskampene, som er tallrike. 
2. Kampene blir som oftest utkjempet med bare never, da Reacher kun i nødverge griper til pistoler. 

Ellers er «Jack Reacher: 
Vend ikke tilbake» så til de grader etter boken at den eneste gode grunnen til å se den, er dersom man aldri har sett en thriller i denne sjangeren før. 

MORTEN STÅLE NILSEN 
",0
"6.Knut Anders Sørum. 
EDM: 
«Euphoria»: 

Han har vist seg som musikkdramatikkens mester i årets «Stjernekamp». 
Loreens voldsomme høyder skulle være vanskelig, for å ikke si umulig. 
Og selv om han prøver med alt han har: 
Dette fungerer ikke i det hele tatt. 
Surt, ustøtt og klagende, uten å være i nærheten av gløden og dynamikken som som bor i originalen. 
Det høres mest ut slik vokalen fra et dansegulv er om man skrur av all musikken. 
Hva med å ha Melodi Grand Prix som sjanger til neste år? 
Nei, vent. 
",0
"5.Nicoline Berg Kaasin. 
EDM: 
«Don’t Let Me Down»: 

Oi, en dagsfersk låt. 
The XX-riffet som hele denne vårhiten er bygget opp rundt skulle skape et voldsomt rom. 
Et rom som Nicoline egentlig burde vite å bruke på alle måter. 
Låten viser seg å egentlig ikke passe stemmen hennes. 
Det bruker hun i stedet til sin fordel. 
Resultatet er både mørkt og sinnadystert, men noe snublete. 
Dansen flommer over av litt for mange liksom-farlige Britney-fakter. 
Avslutningen hjelper, men utrolig nok: 
Nicoline skuffer. 
I alle fall litt. 
",1
"4.Håvard Bakke. 
EDM: 
«Waiting for love»: 

Videoen til denne småmørke saken er egentlig mye morsommere enn låten. 
Det er nå så. 
Håvard Bakke har en stemme og et vokaltrøkk som kan minne om originalens Simon Aldred. 
Faktisk såpass at det er smått lett å glemme hvem som egentlig ER originalen. 
Han beveger seg noe overdrevent robot-eksemplarisk; om den nye sjangeren pappa-EDM skulle ta av er det helt åpenbart hvem som står øverst på listene. 
Men hva var greia med de umotiverte fistpumpene på slutten? 
",1
"3.Knut Anders Sørum: 
Danseband: 
«Höga berg, djupa hav»: 

Teksten i denne Vikingarna-klassikeren fra Kramgoa låter 259 (sånn omtrent) garanterer at vi skal få se verdens lykkeligste mann. 
Knut Anders har på alle måter funnet fram sin indre lyykelige Christer Sjögren med blingørn på dressslaget. 
Svensken hans er bedre enn Fredrik Skavlan, uten at det hjelper så innmari mye. 
Trivelig, blidt og korrekt, absolutt. 
Men den er for det meste ganske parodisk lunken, elden Knut Anders går gjennom her. 
",0
"2.Nicoline Berg Kaasin: 
Danseband: 
«Tusen biter»: 

Dette hadde vel ingen hørt, om ikke Björn Afezelius hadde hamstret bensinstasjonkassetter på danmarksferie på åttitallet. 
Nicoline sin dansebandversjon er mer synkopert og følende, men på alle måter vel så inderlig. 
Seigt er det i alle fall, slik slowdansen den helt åpenbart byr opp til også er. 
Trivelig og støtt, og liiitt kjedelig. 
Men så koselig har det aldri vært å gå i tusen knas. 
",1
"1.Håvard Bakke: 
Danseband «Kalle med fela»: 

Hva er vel mer lørdagskveld enn å starte med åpningslåten fra Ole Ivars-albumet som nettopp heter «Lørdagskveld»? 
Tja. 
Uansett. 
Nærpop-melankolien om fordums tid er mild og akkurat passe overtydelig, slik slikt skal være. 
Håvard er blid og gitarspillende, men synger som om han har smakt på lerka til Kalle. 
Grumsete og halvskjærende - ikke dansebandklokkeklart. 
Dette høres mer ut som avslutningen på en lørdagskveld enn begynnelsen på en. 
",0
"Filmanmeldelse:«Masterminds» 

Verdens dårligste filmregissør i «noenlunde severdig film»-sjokk! 

USA. 
12 år: 
Regi: 
Jared Hess. 

Med: Zach Galifianakis, Kristen Wiig, Owen Wilson. 

Idiotiske amerikanske komedier om idiotiske amerikanske mennesker er en av dette livets store velsignelser. 
De trenger ikke være spesielt bra en gang. 

«Masterminds» er ikke særlig bra, og det er nærliggende å tro at noe av årsaken til det er at Jared Hess er den minst talentfulle og mest aktivt irriterende filmregissøren i hele den vide verden. 

Han huskes best for den ulidelige «Napoelon Dynamite» fra 2004, og rir fortsatt alle sine kjepphester: 
Et ekstremt oppheng i dårlige parykker og «normcore»-klær. 
En hang til slapstick fremfor vidd. 
En hipstersk ovenfra-og-ned holdning til «vanlige folk» som til forveksling ligner hat. 

Det han har, denne gangen, og det som gjør «Masterminds» til Hess’ første noenlunde severdige film, er utmerkede skuespillere: 

Galifianakis (i Kenny Loggins-parykk) er den enkle vekteren som raner sin egen arbeidsplass. 
Wiig er kvinnen han elsker. 
Wilson er slemmingen som trekker i trådene, og Jason Sudekis er den forstyrrede leiemorderen som jakter vår helt i Mexico. 
Kate McKinnon er den forsmådde forloveden, og det beste med hele filmen. 

«Masterminds» er visstnok basert på en sann historie. 
Den er slapp i fisken, langsom og dum, men jeg lo tre ganger. 

Det må sies å være en aldri så liten triumf for den minst talentfulle og mest aktivt irriterende filmregissøren i hele den vide verden. 

MORTEN STÅLE NILSEN 
",0
"Filmanmeldelse:«Trolls» 

Fulltreffer for barn i femårsalderen, EDM-fans i tjueårene, overlevende fra nittitallet og gamle Slottsparken-frikere. 

USA. 
Tillatt for alle. 
Regi: 
Mike Mitchell og Walt Dohrn. 

NORSKE STEMMER: 
Marion Ravn, Atle Pettersen m.fl. 

Trollene er de lykkeligste vesenene i universet. 
De er utelukkende opptatt av tre fine ting: 
Å synge, å danse og å kose hverandre. 

De er, som du skjønner, helt nuuudelige. 
Så søte at de driter muffins. 

Bergenserne er på sin side de mest miserable kreaturene det er mulig å forestille seg. 
De bor under en regnsky, og det eneste som kan få dem til å smake på lykke, er å spise troll. 

(«Bergenserne» er ikke et fornærmende fiffig navn de norske oversetterne har kommet opp med til disse livstrette sutrepavene. 
De heter faktisk «bergens» i den engelskspråklige originalversjonen av filmen, som igjen er basert på den danske dukkemakeren Thomas Dams leketøystroll fra 1960-tallet. 
På norsk passer dette så jublende presist at det er verdt billettprisen alene). 

Trollene unnslapp de fæle bergensernes (åh, som jeg nyter å skrive det igjen!) landsby for 20 år siden, reddet i trygghet av trollkongen. 
Men de er så glade, og de fester så høylytt, at en dag blir de oppdaget. 
En håndfull av dem blir kidnappet, og brakt til bergensernes konge. 
Han er sulten. 

De må reddes! 
Trollprinsessen Poppy gir seg umiddelbart i kast med oppgaven. 
Det eneste trollet som ikke er lykkelig, er Kvist; en gråmelert, paranoid angstbiter som bruker sarkasme og bor i en hule som praktisk talt er én stor hengelås. 
Han blir, etter overtalelser, med han også. 

«Trolls» må være den mest dypt psykedeliske animasjonsfilmen på denne siden av «Yellow Submarine» (1968). 
Det er en barnefilm, ja visst, med et budskap om at lykken bor i hver og en av oss, og at det er best å finne den uten hjelp av Prozac. 

Men ingen skal fortelle meg at filmskaperne ikke har hatt et halvt øye på det ecstasygomlende EDM-publikumet også. 

«Trolls» er, med sine glowsticksterke DayGlo-farger og sine syrete eventyrfigurer, den mest ublu «trippy» amerikanske helaftens tegnefilmen siden «Alice i eventyrland» fra 1951 (selv om den er mer opptatt av å referere «Askepott» fra året før). 

Manuset er i simpleste laget. 
Filmen taper tempo etter de første 45 minuttene, og har en underlig lettvint slutt. 

Men barn kommer til å elske den. 
For litt eldre barn kommer den til å bli en kultfilm av de sjeldne. 

MORTEN STÅLE NILSEN 
",1
"TV-anmeldelse:«Svartsjøen» 

Like mange seksuelle intriger som skumle hendelser i den nye, severdige skandinaviske samproduksjonen «Svartsjøen». 

Nordisk dramaserie i 8 deler 

Tilgjengelig på Viaplay i dag, premiere på TV3 i 2017 

Med: Sarah-Sofie Boussnina, Filip Berg, Mathilde Norholt, Nils-Ole Oftebro, Odin Waage m.fl. 

En gjeng ungdommer reiser til et øde skianlegg i fjellene. 
Karene er noen pappagutter fra Stockholm, hvorav den ene, Johan, vurderer å kjøp stedet, som ikke har vært i drift i 20 år. 
Jentene er to danske søstre, av det engstelige slaget, samt én «svenska» hvis forhold til de andre lenge forblir uklart. 

Vel fremme treffer de nordmennene, ved den mutte, grinete vaktmesteren Erkki (Nils-Ole Oftebro), samt brødrene Myhre (Anderz Eide; skjeggete, muligens psykotisk) og Jostein (Odin Waage; blond, uskyldig – i alle fall tilsynelatende). 

De to driver med utleie av scootere i nærheten av anlegget. 
Som det er litt vrient å vite om ligger på den norske eller svenske siden av grensen: 
Graden av innavl og bondsk fremmedfrykt kan tyde på at de svenske manusforfatterne har sett for seg Bygde-Norge på sitt minst gjestmilde. 

Skihotellet har mye å by på. 
Dunkelyder om natten. 
En låst kjellerdør. 
Samiske myter/forbannelser («äphar», kaller de det visst). 
Øyeinfeksjoner som går på rundgang. 
Stadig dårligere værforhold. 
En på alle måter utrivelig forhistorie: 
For 20 år siden skal den forrige eieren, spilt på kornete VHS-opptak av Christian Skolmen, ha drept en hel familie på dette åstedet, og så forsvunnet, antatt død. 
Trolig verst av alt: 
Stedet har ikke mobildekning. 

«Svartsjøen» satser nesten like mye på seksuelle intriger som på tradisjonelle grøsseringredienser. 
Det er ungdommer i hovedrollene, og serien henvender seg til yngre mennesker. 
Så den må tillempe seg post-«Paradise Hotel»-verdenens krav til fleksibilitet i partnerstatusene. 

Ja, i lange strekk er serien ikke særlig uhyggelig i det hele tatt, men mer opptatt av å langsomt gjøre rede for hvem disse menneskene er, hvem de er for hverandre, og hvem som nå skal ligge med hvem. 

Den har god tid. 
Åtte ganger 42 minutter er mye tid å fylle. 
Scenene med fest, drikking og sex kommer hyppig, likeså de flotte bildene av sprakende skandinaviske vinterlandskaper. 
Skuespillerne er gode, «cliffhangerne» sånn passe. 

Etter hvert som skumleriene og likene hoper seg opp, forblir det frustrerende uklart hvorfor i all verden de unge, lovende ikke bare hopper i bilene sine og stikker av. 
Subsidiært hvorfor politiet ikke fatter større interesse for hendelsene. 

«Svartsjøen» faller mellom mange skistoler: 
Ikke skummel nok til å være horror, ikke spennende nok til å være thriller, ikke sofistikert nok til å være et drama. 

Så vidt severdig er denne panskandinaviske samproduksjonen likevel. 

MORTEN STÅLE NILSEN 

Anmeldelsen er basert på de første fem av i alt åtte episoder. 
",0
"Filmanmeldelse:Robinson crazy 

En nekrofil «bromance». 

Drama/komedie. 
«Swiss Army Man». 
USA. 
12 år. 
Regi: 
Daniel Scheinert & Dan Kwan. 
Med: 
Paul Dano, Daniel Radcliffe og Mary Elisabeth Winstead 

Da «Swiss Army Man» ble vist på Sundance tidligere i år, skal store deler av publikummet ha forlatt visningen i avsky. 
Grunnen skal ha vært filmens løse omgang med promp og ereksjoner. 

Heldigvis har Daniel Radcliffes mest livløse rolle langt mer å by på enn kroppslige tabuer. 

Filmen åpner på en øde øy. 
En skjeggete mann har gitt opp håpet. 
Nei, det er ikke Tom Hanks som er strandet på en øde øy igjen, det er Hank Thompson (Paul Dano) og han er sekunder fra å ta sitt liv. 

Men til unnsetning kommer Manny (Daniel Radcliffe) og redder dagen. 
Manny er ikke en volleyball, men et dresskledd lik som flyter og fjerter i vannkanten. 
Og det er ikke mangel på hva den blodfattige, men gassrike kroppen kan brukes til: framkomstmiddel, vannkran, barberhøvel, automatvåpen - men viktigst av alt - reisefølge, samtalepartner og sjelevenn. 

Hank og Manny legger ut på et absurd eventyr sammen, syngende på musikken fra Jurassic Park, mens de prøver å finne veien til sivilisasjon. 
De tar seg også god tid til å diskutere de virkelig store spørsmålene om livet, døden og onani. 

Det kan oppstå mye rot når to musikkvideoregissører som heter Daniel & Dan skal skal instruere Dano og Daniel, og det gjør den. 
Filmen mister fokus flere ganger, men den tidvis bablete historiefortellingen berges av hovedkarakterenes knallsterke kjemi. 

«Swiss Army Man» kunne lett ha endt opp som prompeversjonen av «Castaway» og «Weekend At Bernie’s», men er i stedet et originalt blikk på overlevelse og psykose, og ender rett og slett som en varm nekrofil «bromance». 

Den er hysterisk, helt «over the top» og bombarderingen av infantil kroppslig humor er nok til å sette ut selv de mest slimete av oss. 
Man sitter til slutt fast i forvirringen om man ler med eller av filmen. 
Men det viktigste er at man ler. 

Og gode latterkuler er ingenting uten et følelsesmessig fundament. 
Både magen og hjertet vrenger seg sammen til slutt. 

Hvem skulle tro at Daniel Radcliffes mest minneverdige rolle post-Potter skulle være som et lik i en rørende prompebonanza? 
Vel, sånn ble det. 
",1
"Filmanmeldelse:«Inferno» 

Konspirasjoner kan være morsomt filmstoff. 
Men da må det være morsomt! 

USA. 
Regi: Ron Howard. 
Med Tom Hanks, Felicity Jones, Omas Sy, Ben Foster, Sidse Babette Knudsen. 

Etter «Da Vinci-koden», er det tredje gang («Engler & Demoner» var andre) forfatteren Dan Browns romaner brukes som filmgrunnlag. 
Vi snakker altså om eldgamle symboler og tegn, som skal brukes for å løse gåter av eksistensiell karakter. 
Denne gang gjelder det å stoppe en ravgal milliardær, som har satt seg fore å utrydde halve menneskeligheten – så å si i økologiens navn. 

Nå vel: 
Vår gamle venn, professor Robert Langdon (Tom Hanks) settes på saken; dette er jo gåter det kreves professoral Cambridge-tweed for å løse, som vi utmerket vet nå. 

Det vi også vet, er at konspirasjoner og paranoia er vanskelige filmelementer – de må porsjoneres ut pinlig nøyaktig og intelligent! 
Det er langt fra tilfelle denne gang og i denne filmen for professoren og hans (som alltid) vakre og meget yngre kvinnelige følge (i alle tekkelighet, selvfølgelig!) 

For her svikter det. 
Grovt: 
Sporene som skal følges er (selv via Dante, Firenze, Venezia og Istanbul) virker direkte sammenrasket; hvem som lurer hvem er et uoverraskende sammensurium; «partene» i plottet er delvis dårlig funnet på. 
Og selv dødelig hardt skadede aktører spretter uten unntak opp igjen og utgjør fornyede livsfarer med en gang det føles nødvendig for å tyne enda mer spenning ut av en allerede rutinemessig opplagt historie. 

Nei, her er lite å bli skremt av. 
Enda mindre å bli spent av. 
Og – dessverre – aldri noe å bli underholdt av. 
",0
"1.Jonas Skybakmoen 
- I got life 

Et veldig godt valg for testosteron-raketten Jonas – dette er Treat Williams’ glansnummer fra Hair (for øvrig en film alle bør se!). 
Som vanlig gir Jonas absolutt alt han kan på scenen (eller bordet), men denne gangen er det også et par ting han ikke kan. 
Blant annet blir vokalen både for svak og hesblesende konsentrert i alt som skal skje med kroppsbevegelsene i løpet av denne sangen. 
Og det er ikke lite. 
Modig og hederlig forsøk, men usikker på om dette er godt nok når man har kommet så langt. 
",0
"2.Nicoline Berg Kaasin – Let It Go 

Hånda i været, den ungpikeforelder som ikke har blitt luta lei denne Frost-låta de siste to årene? 
Ikke så mange, nei… 
Litt stakkato og stiv i bevegelsene, men uttrykksfull i mimikken, heldigvis. 
Elsa… - unnskyld, Nicoline – har imidlertid en stemme som kan redde selv det mest utspilte av hits. 
Og viktigst i musikalsammenheng; hun behersker spennet mellom kontrollert utblåsning og lavmælt insistering. 
Nervøs start, men praktfull avslutning. 
En kommende musikalstjerne! 
",1
"3.Knut Anders Sørum 
- Bring Him Home 

Jean Valjean fra Toten. 
I ett av de aller nydeligste musikalnumre ever, fra Les Miserables. 
Det ser ut som om Knut Anders griner fra første sekund, men du verden så kontrollert stemmen hans er! 
Han faller heller ikke for fristelsen å kjøre ut all lungekraft med en gang (det er sikkert fristende med en sånn stemme!), men porsjonerer den ut i like doser følsomhet gjennom hele låten. 
Og for en innlevelse! 
Avslutningen er så intens at man må holde pusten. 
Og til slutt griner han virkelig. 
Det er ikke langt unna at vi følger etter. 
",1
"4.Håvard Bakke - Javert’s Suicide 

Nok et bidrag fra Les Miserables, og da er det naturlig at Håvard kommer etter Knut Anders, ettersom Javert er politimannen som jakter innbitt på Jean Valjean i denne musikalen. 
Dette er et svært teatralsk nummer, hvilket passer Bakke som hånd i politihanske. 
Fra den desperate begynnelsen, via den smertefulle tvilen i det bowie’ske midtpartiet til det avsluttende selvmordsskriket. 
Dette var et par-tre intense minutter med musikkteater av høy klasse. 
Det er ikke så langt mellom The Clash og en musikalscene som man skulle tro, ikke når man heter Håvard Bakke. 
",1
"5.Knut Anders Sørum 
- Kung Fu Fighting 

Tømmerstokken fra Toten har valgt en av de grunnleggende disco-låtene og leker seg vellystent gjennom låten i takt med dens orientalske tema. 
Akkurat den vokale fremføringen er det som vanlig ingenting å si på, men så var det disco-tillegget, da. 
Låtens kung fu-tematikk med ditto spark berger han unna de vanskeligste dansetrinnene, men likevel – helt tømmerstokk er han tross alt ikke. 
Han duver bare litt i Mjøsas myke bølger… 
",1
"6.Jonas Skybakmoen 
- Super Freak 

Jasså, du trodde MC Hammer hadde originalen? 
Neida, det var o store funk-guru Rick James, en mann som nok er mer på hjemmebane her enn Jonas, skulle bare mangle. 
Stemmen er sleazy og skitten nok, men den utviste sensualiteten, villskapen og råskapen blir aldri en dansegulvmagnet i Jonas’ tilfelle. 
Dette er nok det modigste Jonas noen gang har gjort på en scene, men ikke det beste. 
Jonas skal uansett ha et trailerlass med ros for ikke å ha en snev av selvhøytidelighet. 
",1
"7.Håvard Bakke - Let’s Dance 

Som Jonas, så Håvard. 
De er rockere, punktum. 
De danser jo slik! 
Eller ikke i det hele tatt. 
Men i Håvards tilfelle glemmer vi det fort når han bretter ut et par stemmebånd med forbløffende likhet til opphavsmannen, David Bowie. 
Maskulint dyp og rik som en vellagret sherry. 
Denne versjonen har knapt noe å gjøre med disco, men avslører nok en gang Håvards elastiske stemmetilnærming til de fleste musikksjangre. 
Og det er jo i bunn og grunn hva mye av Stjernekamp handler om. 
",1
"8.Nicoline Berg Kaasin 
- Disco Inferno 

Dette er Nicoline slik jeg gjerne ser henne mer, for hun er jo så pen og høflig og ordentlig hele tiden! 
Her vifter hun med rompa, knikser med hoftene og lar vokalene skli langt utover sitt vanligvis så rene og korrekte register. 
Endelig går flørten hånd i hånd med leken, og disse hendene er på vei mot soverommet til – endelig – trinnene av noen som kan danse disco. 
Nicoline tillater seg å være litt vampete og jeg mistenker at hun liker det. 
Vi gjør det iallfall! 
",1
"Filmanmeldelse:«American Honey» 

Enhver ny ungdomsgenerasjon har fått sin spesielle signalfilm. 
«American Honey» kan utmerket godt bli stående for vår tids unge amerikanere. 

USA. 
Regi: 
Andrea Arnold. 
15 år. 
Med Sasha Lane, Riley Keough, Shia LaBeouf, McCaul Lombardi, Arielle Holmes, Crystal B. Ice. 

Filmanmeldere er samtidsrapportører, ikke historikere. 
Skal jeg likevel våge meg på en lengre linje for «American Honey», er det fordi: 

Den har et skremmende presist fokus på unge mennesker i den nyfattige delen av et mer og mer klassedelt USA på kulturell nedtur. 
Dette er unge mennesker uten stedfaste betingelser å bli voksne i - derfor er de i drift. 
Det er en drift med store muligheter og kanskje løfter om et bedre liv. 
Men farene er også enorme, slik grenseløse tilværelser alltid er. 

Det handler om Star, 18, (fenomenalt fremstilt av nykommeren Sasha Lane; henne skal vi høre mye mer fra!) låst i et håpløst forhold, sterkt, omsorgsfull - og full av drømmer. 
En dag, utenfor et kjøpesenter, møter hun et slags omreisende kollektiv av ungdommer, som livnærer seg av å selge magasiner og annet lesestoff i den delen av amerikansk suburbia som fremdeles har penger til fritid, dekorasjon og egeninteresser. 

Hele filmen er en eneste lang bevegelse; road movie blir faktisk et for snevert begrep. 
Britiske Andrea Arnold har en historie med bemerkelsesverdig og rå samtidsrealisme. 
Kanskje fordi hun kommer utenfra, blir hun så enormt i stand til å se både høyder og dybder i tilværelsen til disse unge menneskene. 
Og dermed lage et portrett i særklasse av både personer og samfunn. 
Kamera er tett, tett på alt - og musikken suggererende, mildt sagt. 

Filmen er så totalt underlagt sin egen fortellerambisjon, at den gir en god dag i vanligvis viktige krav til dramaturgi, kameraføring og klipping. 
Det er faktisk forstyrrende - til en viss grad. 
Med små grep i retning av strammere regi, hadde dette vært fullkomment. 

På den annen side: 
Livet er ikke fullkomment. 
Og slett ikke for dagens amerikanske rotløse ungdom. 

Det vet man adskillig om etter «American Honey». 
",1
"Filmanmeldelse:«Børning 2» 

2010-tallet har fått sitt svar på «Olsenbanden». 

Norge. 
6 år. 
Regi: 
Hallvard Bræin. 

Med: Anders Baasmo Christiansen, Henrik Mestad, Marie Blokus, Sven Nordin, Otto Jespersen. 

Roy (Baasmo Christiansen) er nettopp kommet ut av fengsel etter å ha sonet to år for synden fra den forrige og første «Børning»-filmen (2014): 
Et bilrace fra Oslo til Nordkapp. 

Han har sverget på å starte et nytt og kjedeligere liv. 
Heretter skal han ta seg av datteren Nina og selge pølser på Shell-kiosken. 
Han og kjæresten Sylvia (Jenny Skavlan) venter dessuten et barn til. 

Men hva trur’u ’a? 
Det går ikke et halvt døgn før slimålen Kayser (Vegar Hoel) dukker opp for å brife. 
Utfordring: 
Oslo til Murmansk, via Fosnavåg. 
Roy biter ikke. 
Men det er bare inntil han skjønner at Nina og den nye «typen» hennes har planer om å delta. 
Nå må han selvsagt kaste seg i bilen han også, for å redde datteren hjem til tryggheten. 

Sylvia er høygravid, så til selskap får han via sterkt utroverdige manusmanøvre med seg ekskjæresten Ingrid i passasjersetet (Blokhus, i en lite takknemlig rolle). 
Hun er et slikt kvinnemenneske som i vanlige miljøer ville blitt kalt «ansvarlig», men som i Roys rånerkretser nok sorterer under begrepet «prippen megge». 

Så er den tynne, tynne unnskyldningen av en «historie» for det meste over, og vi kan legge ut på veien med Roy og de andre, inkludert gjengangere fra forrige film: 
Den lamme Nybakken (Jespersen), den angrende Doffen (Nordin), samt Philip Mørk (Mestad som gjør sin beste parodi på Hermansen fra «Olsenbanden»-filmene). 

Den første filmen led under en mangel på balanse mellom sentimental dramatikk og «hårete» komikk. 
Det gjør «Børning 2» også. 

Den vil gjerne få oss til å le, men har ikke så mye som én genuin vittighet å by på. 
Det kompenseres med slapstick av tvilsom kaliber, slåsskamper akkompagnert av banjomusikk, samt rånerkarikaturer av vilt varierende treffsikkerhet. 

Ikke nok med det: 
Filmen ønsker å være innehaver av et hjerte i tillegg. 
På dette sentimentale feltet er den enda mer usikker enn forrige gang, full av relasjoner det er umulig å tro på (inkludert det sentrale mellom far og datter). 

Det er som om filmen stopper fullstendig opp hver gang den liksom skal rettferdiggjøre sin eksistens med «litt alvor». 
Som om dét er noe man på liv og død må ha med i en film som i beste fall har ambisjoner om å bli «Cannonball Run» eller «Smokey And The Bandit» for « Gatebil»-generasjonen. 

Når det gjelder selve bilkjøringssekvensene, derimot, er «Børning 2» på tryggere grunn enn forgjengeren, selv når det kappkjøres over islagt hav. 
Det er mer og heftigere kjøring i denne, bedre stunts og mer spennende vinter-og-snø landskap å forsere. 
Som sådan evner filmen å unngå å bli kjedelig. 

Hadde denne barnefilmen for voksne vunnet noe på å bygge bedre karakterer og mer troverdige forhold mellom dem? 
Selvsagt hadde den det. 
Bra er bedre enn dårlig, også i actionkomediebransjen. 

Dog. 
Som en harryvisjon av nordmannen som lengter bort fra sosialdemokratiets visstnok kvelende trygghet, og ut på eventyr med det streite 9-til-4 livet snappende i hælene, gir «Børning 2» et legitimt bilde av en stor norsk (sub-) kultur. 
I alt sitt enfold sier den like mye om hvem vi er som den siste håndfullen mer «kunstneriske» norske filmer vi har sett. 

«Børning 2» er ren buskis i bilsetet, i slekt med de norske og danske «Olsenbanden»-filmene og svenskenes lange tradisjon for «pilsnerfilmer». 

Det ere en skandinavisk filmtradisjon det med. 

MORTEN STÅLE NILSEN 
",1
"1.Knut Anders Sørum: 
Oh Happy Day 

Denne gledesdagen har alt fra Oslo Gospel Choir, Aretha Franklin til Carola har vært innom. 
(Carola sin høres ut som en kjip amerikansk TV-serie.) 
Sørum burde gjøre 1800-tallsalmen så hele barnetroen kommer ramlende ut. 
Men renvaskingen av syndene er ikke særlig effektiv før koret støtter ham fram til et lovende freestyleområde og et ildnende himmelhøyt vræl mot slutten. 
Slapt og uinspirert nervøst i starten, men han ender passe blidt. 
La oss kalle det en dag sånn helt på det jevne. 
",1
"2.Tomine Harket: 
Shackles (Praise You) 

«Shackles» er en tidlig autotune-sak. 
«Mary Mary» definerte urban samtidsgospel på et vis som gjør låten vanskelig å tenke på som tradisjonelt «religiøs». 
Dette er like mye RnB og pop som affektert hylling mot himmelen. 
Det er også der Harket legger sine, eh, lenker. 
Egentlig altfor langt over i popbiten. 
Denne tilbedelsen har ikke nok inderlighet, virker ikke særlig overgivende og er generelt ikke noe særlig. 
Karaokegospel av høy kvalitet, men likefullt mer karaoke enn gospel. 
",0
"3.Håvard Bakke: 
An American Trilogy 

Dette er låten som Elvis (ja, Presley) gjorde så voldsom at den imploderte i sin egen patos hver eneste kveld i Las Vegas. 
Der er selvsagt ikke Bakke, men hans Dixieland ganske så langt borte og lovende nært på samme tid. 
«Glory, glory, halleluja»-kodaet gjøres overraskende mer nedpå og rolig enn man forventer. 
Når man tenker seg om er det egentlig en ganske smart løsning. 
Stemme og låt treffer, og Bakke løfter seg ekstremt opp på den lange tonen på slutten. 
Men her sto muligens Elvis-ærefrykten sterkere enn ærefrykten for Herren. 
",1
"4.Nicoline Berg Kaasin 
- I Wanna Be The Only One 

Englands «svar» på En Vouge hadde en altfor voldsom 1997-hit med denne. 
Den kler uansett Berg Kaasin veldig bra. 
Faktisk synger hun den på en betraktelig mindre traurig måte enn originalen. 
Hva dette egentlig har med gospel å gjøre er nå så, utfordringen så langt i programmet har vært at man ikke tar nok i på de stedene der det åpnes for høyreist synging og gledesjubel. 
Her holder Berg Kaasin bare marginalt tilbake,og gir samtidig en ganske ordinær poplåt nesten kirkelige trekk. 
",1
"5.Jonas Skybakmoen 
- How I Got Over 

Kveldens andre «klassiker» er en eneste enorm takksigelse. 
Og det leverer Skybakmoen ekstremt på. 
Her er alt som alle de andre bidragene har manglet så langt i kveldens program: 
Glede, intensitet, glød og en inderlighet mot både himmel og jord som virker troverdig og smittende. 
Stemmen er den han har, men sjeleligheten er sterk og overbevisende. 
Høy hallelujastemning! 
",1
"1.Knut Anders Sørum 
- Basket Case 

Panikkangsten til Green Day er, som de fleste låtene NRK har valgt å kalle punk her, mest i skjæringspunktet til poprock. 
(Faktisk er den nye platen til Green Day som kom i går mye mer punk enn dette.) 
Sørum leverer sterkt på oppjaget sinne, om det virker noe tilgjort. 
Det er et stemmeleie som ikke kler ham. 
Og en aggresjon han helt åpenbart ikke driver med til dagtid. 
På merkelig vis klarer han å bruke denne motstanden til sin fordel. 
Likevel når det ikke helt gjennom. 
Slutten var uansett ekstremt mye bedre enn den virkelig begredelige og sinnapusete starten. 
",0
"2.Tomine Harket 
- Bad Reputation 

Denne gøyale Joan Jett-biteren deltar med i så mange filmer og TV-serier når noen er «gærne» og «ville» at det er lett å glemme at den også er en gang ble covret av Avril Lavigne. 
Eventuelt like greit. 
Uansett: 
Harket gjør den mye penere enn begge to. 
Det fungerer. 
Vokalen har den riktige Blondie-mengden gi-beng-i-alt. 
Den tilforlatelige avslappede sceneholdningen er NESTEN punk nok alene. 
Om det egentlig er punk? 
Tjæh. 
",1
"3.Håvard Bakke - London Calling 

Veik brannfakkel: 
The Clash sin «London Calling» har musikalsk ingenting med det vi liker å kalle punk å gjøre. 
Teksten er uansett en av de sterkeste generasjonstekstene som allmenheten har omfavnet. 
Framføringen er i starten mer Bjørn Eidsvåg enn Joe Strummer. 
Men plutselig tar han seg opp i et høytropende «live by the river». 
Dette er en ekstremt vanskelig sang å gjennomføre, både fordi den er så monoton og manisk på samme tid. 
Innlevelsen til Bakke, der gitarpoengene bør hagle, er derimot uovertruffen, maniert og full av den intense desperasjonen som låten trenger. 
Heia teaterpunk. 
",1
"4.Nicoline Berg Kaasin 
- American Idiot 

Kveldens ANDRE Green Day-låt. 
(Ja, det vitner om en blanding av latskap og/eller inkompetanse, men la oss la den diskusjonen ligge). 
2004-låten til amerikanerne er har uansett den forfriskende familie-TV-linjen «the subliminal mind fuck America». 
Berg Kaasin er for så vidt overraskende overbevisende sint. 
Framføringen er som helhet likefullt litt snill. 
Hun har mye entusiasme, men får først og fremst «the age of paranoia» til høres ut som en ganske fin tid. 
",1
"5.Jonas Skybakmoen: 
«Main Offender» 

En av de sterkeste låtene til de fantastiske svenskene i The Hives. 
(Selv om den i praksis er en omskriving av The Sonics-låten «Have Love, Will Travel». 
Samma det.) 
Ingen burde kunne gjøre denne mer overbevisende av dagens deltakere enn Skybakmoen. 
Han gjør den også nydelig (selv om det er et helt malplassert adjektiv. 
I starten blir han småtorpedert av lørdagskveldlydmiksen til NRK – og blir kommer ikke like tydelig fram som han burde. 
Før han nesten presser seg gjennom kameret og skjermen midtveis. 
Derfra og ut er han oppgitt sint ung mann i dress på alle de riktige måtene. 
Skikkelig hissig lørdagskos. 
",1
"Filmanmeldelse:Tryner til slutt 

Tim Burtons ungdomseventyr låner fra giganter, men har spinkle ben å stå på. 

EVENTYR. 
USA. 
12 år. 
Regi: 
Tim Burton. 
Med: 
Eva Green, Asa Butterfield, Chris O’Dowd, Terence Stamp og Samuel L. Jackson 

Hva skjer om man blander Harry Potter, «X-men», litt spansk fantasy-skrekk og en dråpe «En ny dag truer» 

Joda. 
Du sitter igjen med Tim Burtons kanskje mest levende film på 13 år - riktig nok om man kun forholder seg til den første timen. 

16 år gamle Jake (Asa Butterfield) er en outsider. 
Hans døsige butikkjobb i Florida er uinspirerende, foreldrene er tilstede, men totalt fraværende og hans nylig avdøde bestefar og bestevenn (Terence Stamp) har rista i guttens virkelighetsoppfatning med nattahistorier om barn med magiske evner versus usynlige monstre med tentakler som tunger. 

Psykologen gir den unge mannen en reiseresept til stedet bestis bablet om, en liten øy utenfor Wales. 
Jake får med seg sin fugletittende fjott av en far (Chris O’Dowd) og en forventning om å konfrontere sine vrangforestillinger. 
Men det viser seg selvfølgelig at bestefar hadde helt rett. 

Tim Burton oversetter Ransom Riggs fantasy-roman til lerettet gjennom vakkert foto, mennskelig varme og samplinger av allerede populære filmfranchiser. 
Og den lystige stjelingen er grunnen til at filmens første time blir så fordømt morsom. 

Man kan nesten høre filmruller bli kappet opp av Burtons stavmikser. 

Det er lett å la seg sjarmere av Miss Peregrine og hennes mutantunger, som egentlig er X-men sett gjennom Guillermo Del Toros svarte øyne, med referanser til både «Pan’s Labyrinth» og «El orfanato». 
Den klassiske «fortapt sønn arver patriarkens heltejobb»-rammen kjenner vi godt fra «Harry Potter», «Star Wars» og «Kingsman: The Secret Service». 

Og i ånd av sistnevnte (og dessuten nok en Marvel-kobling) spilles skurken av Samuel L. Jackson, som kanaliserer en «Roger Rabbit»-utgave av Mr. Glass, rollen han selv spilte i hans beste superheltfilm, «Unbreakable» (2001). 

Jackson og vennene hans er ikke i nærheten så fryktinngytende som Burton legger opp til. 
Det skyldes nok litt av «origin story»-forbannelsen, at filmens første halvdel er så opptatt av å etablere universet at den siste delen haster seg gjennom tungvint teskje-fortelling og en bråkete handling. 

Men Burton går virkelig på trynet i siste halvdel av filmen som kunne ha blitt hans beste på 20 år. 

Han går fra elegant kuratering i den første, til å servere en suppe av umotivert handling og utvaska filmtroper i den neste. 
Heltens reise fra usikker tilskuer til «jeg har en plan»-modus kommer som lyn fra klar himmel, mens skurkenes vanskelighetsgrad ligger cirka rett over «desperat veps i september». 

Selve antiklimakset kommer i den masete kampen mellom de klumsete tentakkelmonstrene og en skjellettarmé over bråkete tivoli-EDM. 
Burton evner å både hedre og urinere på stopmotion-kongen Ray Harryhausens arv om hverandre. 

Det er virkelig synd å kaste bort et så inviterende univers på så lite handling. 
",0
"Filmanmeldelse:«Cafe Society» 

Enhver ny Woody Allen-film virker omtrent som å ta på seg en kjær, gammel genser: Varm, koselig, hjemmekjent. 
Men litt løs i strikken. 

USA. 
Regi: Woody Allen. 
12 års aldersgrense. 
Med: 
Jesse Eisenberg, Kristen Stewart, Blake Lively, Steve Carell, Parker Posey. 

Vi er i velkjent Allen-landskap: 
Hollywood på sitt meste; 30-tall, jazztid, gullalder. 
Unge Bobby drar fra sitt trangt høylytte jødiske New York-hjem til den rike og vellykkede agent-onkelen i Hollywood. 

Han får sin dose, både av forelskelse og gullalderliv, før en ram kjærlighetssorg driver ham tilbake til New York, og passelig kynisk nattklubb-suksess. 

«Cafe Society» har utvilsomt strålende sider. 
Jesse Eisenberg og Kristen Stewart definitivt blant dem! 
Den italienske mesterfotografen Vittorio Storaro («Apokalypse nå!», «Reds», «Den siste keiseren» 
- Oscar for alle) lager et nesten svimlende vakkert og presist og tidstypisk maleri av hele filmen. 

Dette til tross: 
En virkelig god Woody Allen-film har et bedre plott og en strammere vri enn denne. 
Den behøver ikke nødvendigvis være morsommere, men den må ha flere og bedre og rammere one-liners. 

Ikke dermed sagt at Allen (80) er blitt for gammel! 
(Det ville være å ta livsløgnen fra mange av oss.) 
Men kan hende kan selv en regissør som ham bli litt slurvete, når det - påståelig nok - skal lages en film i året. 
",1
"Filmanmeldelse:Suverent om «sexting»-Weiner 

Hysterisk fascinerende nærstudie av en politikers fall fra toppen. 

Dokumentar. 
USA. 
Tillatt for alle. 
Regi: Josh Kriegmann. 
Med: 
Anthony Weiner, Huma Abedin. 

Historien om «skandale»-politikeren Anthony Weiner, som måtte trekke seg fra kongressen etter å ha sendt penisbilder til flere kvinner, har stoff nok i seg for Hollywood å fråtse i i mange år fremover. 
Men før det skjer foreligger dokumentaren om ham. 

Den gir et rystende, ellevilt og mørkt innblikk i den helt spesielle dramaturgien til en sexskandale i USA, med frådende moralsk fordømming, talløse talkshow-vitser og «golddiggers» som vil tjene penger på sin side av historien. 
Men selve skupet her er den ekstremt nære tilgangen man har fått på Weiner selv, en fyr som på tidspunktet han takket ja antakelig burde holde seg unna alt som heter kameraer og nysgjerrige journalister. 
Der andre politikere ville kjørt på med rådgivere for å styre dokumentaristene dit man ønsker lar Weiner dem henge med i taxien, fra den ene utdriting til den andre kan man si, og hjem til kona igjen for å «evaulere». 
Det skal sies at regissøren har jobbet for Weiner tidligere, det er uansett et helt unikt portrett Josh Kriegman klarer å få fram. 

Alt griseri tatt i betrakning, Weiner kommer ganske godt fra det hele – og det er lite som tyder på at noen har bedt om sensur her. 
Kun et par ganger stenger Weiner døren. 
Man kan bruke resten av kvelden bare på å analysere ansiktsuttrykkene blant valgkampmedarbeiderne hans da pinlighetene rulles opp, og det må ryddes desperat. 

Skandalen som førte til hans avgang fra Kongressen er fortalt supereffektivt og, unnskyld at jeg skriver det, ganske morsomt, før filmen er i gang. 
Når vi blir med er Weiner klar for et sensasjonelt comeback: 
Han prøver å bli ordfører i New York i 2013. 
Weiner flyter på en medgangsbølge, han eren svært karismatisk «cut the crap»-type som hopper rundt og synger både i homseparaden og på Colombias nasjonaldag. 
En mann av folket, later det til, noe meningsmålingene overraskende viser i begynnelsen av valgkampen. 
Men så dukker det altså enda mer snusk opp, det viser seg at Weiner slett ikke sluttet med «sexting» i det han trakk seg fra Kongressen. 
Og her ville nok de fleste tenkt at nok er nok, kanskje mest med tanke på kona Huma Abedin som igjen må ydmykes foran et blodtørstig pressekorps. 
Men de tillater altså filmskaperne til å dokumentere den absurde nedturen. 
Si hva man vil om mannen, han skal i hvert fall ikke beskyldes for å ikke spille med åpne kort. 

En supertabloid historie som på mesterlig vis klarer å dykke bak fråtsingen. 
Le eller gråt, du forlater definitivt ikke salen med et skuldertrekk. 

ØYSTEIN DAVID JOHANSEN 
",1
"TV-anmeldelse «Westworld»:Ville vesten går bananas 

«Westworld» er noe av det mest fascinerende fra HBO siden «Game of Thrones». 

Amerikansk dramaserie i 10 episoder 

Premiere på HBO 3. oktober 

Med: Bl. a. Evan Rachel Wood, Anthony Hopkins, Ed Harris, Ingrid Bolsø Berdal og Sidse Babett Knudsen. 

Ikke la deg stoppe av at konseptet «sci-fi-western» høres en smule «Cowboys & Aliens» ut. 
Dette er både friskt, vakkert og overraskende. 

Har du lest: 
Slik blir seriehøsten 2016. 

Serien er basert på filmen ved samme navn fra 1973, skrevet og regissert av «Jurassic Park»-Michael Crichton. 
Også her er en fremtidens fornøyelsespark i sentrum, men «Westworld» er ikke befolket av dinosaurer. 
Her er det derimot flust av androider fra ville vesten som gjestene kan skyte, leke med og voldta til egen forlystelse. 

Vi blir introdusert til serien gjennom øynene på androide-jenta Dolores Abernathy, som tror hun hver morgen våkner til en vakker soloppgang på farens gård. 
Seerne lærer snart at Westwood er en kunstig verden, men androidene gjentar enn så lenge sin egen robotiske «Groundhog Day», som kun varierer med gjestenes innfall og egne programvareoppdateringer. 

Evan Rachel Wood som Dolores nærmest suger deg inn i serien med sitt stive blikk som er både drømmende og dødt på samme tid. 
Hun er androiden i Eventyrland som glimt for glimt begynner å ane at noe er riv ruskende galt. 

Det er mange lag i «Westworld». 
Ser du samme scene om igjen, vil du oppdage nye meninger. 
Helt siden Fritz Langs «Metropolis» i 1927 har fascinasjonen ved menneskeskapt kunstig intelligens spilt seg ut på skjerm og lerret. 

«Westworld» leker seg med velkjente temaer fra filmer så ulike som «Matrix», «Frankenstein» og «Truman Show»: 
Hva er virkelig, hva definerer et liv, og hvem iakttar egentlig hvem? 

Fikk du med deg: 
Ingrid Bolsø Berdal klar for Hollywood. 

Det tar litt tid før man (tror man) får tak på konseptet, og det kan virke repeterende, men serien laget av Jonathan Nolan and Lisa Joy klarer likevel å fremstå som en frisk miks. 

Visuelt er det nydelig. 
Det solstekte ville vesten-landskapet bretter seg ut i episke proporsjoner, og står i kontrast til de mørke, sterile laboratorieomgivelsene der androidene skapes, skrapes og omprogrammeres. 

Selvfølgelig har vi også en gal – i hvert fall en sær og visjonær – vitenskapsmann med i miksen. 
Anthony Hopkins spiller Dr. Ford som har utviklet androidene og parken siden starten – en rolle han glir like naturlig inn i som da han ga en hel verden frysninger som Hannibal Lecter. 

Jeffrey Wright spiller Fords mulige arvtaker, Bernard Lowe, som avdekker stadig flere lag, mens danske Sidse Babett Knudsen er eiernes tilsynelatende kjølige, kontrollerte representant, Theresa Cullen. 

De er bare noen av en rekke skuespillere som markerer seg med rørende - av og til nærmest smertefullt treffende - prestasjoner - som Ed Harris og Thandie Newton. 
Norske Ingrid Bolsø Berdal viser også hva hun kan i en mindre, men slagkraftig rolle. 

Når en tar med elementer som at det hintes til et tredje plan eller ukjent trussel, og detaljer som at saloon-pianoet klunker ut moderne låter i western-versjon, er «Westworld» en velfylt gavepakke av en serie. 

Anmeldelsen er basert på presseversjonen av de fire første episodene. 
",1
"Filmanmeldelse:«Storkene» 

Småsjarmerende og heseblesende om «hvor barna kommer fra». 

USA. 
6 år. 
Regi: Doug Sweetland, Nicholas Stoller. 

NORSKE STEMMER: 
Christian Fredrik Mikkelsen, Silje Hagrim Dahl, Preben Olram m.fl. 

Babyfabrikken er lagt ned, og storkene som pleide å frakte de nyfødte til foreldrene deres har gått over til å frakte varer for det Amazon-lignende selskapet Cornerstore.com i stedet. 

Det er den ene enkle, men brukbart gode og muligens bitte litt kapitalismekritiske vitsen som ligger til grunn for denne midt-på-treet animasjonsfilmen, som dessuten kommer med det Per Fuggeli-vennlige slagordet «Finn flokken din» på plakaten. 

Filmmakerne mister kjapt kontrollen over historien de har spunnet rundt denne vitsen. 
Et hav av slaptstickscener og mye komisk mimikk, i ansiktene til både mennesker og dyr, kan ikke dekke over at selve plottet i «Storkene» er rotete gjort rede for. 

Det pøses på med musikalnumre og fargerik animasjon rundt de sentrale karakterene: 
Storken Junior, som gjerne vil bli sjef, men nok er for snill til det, den rødhårede jenta i Uggs som går under navnet «Foreldreløse Tulla» og en liten guttunge, Nils, som gjerne vil ha en liten bror å leke med, all den tid foreldrene er så innmari travle dagen lang. 

Det visuelle er på trygg grunn. 
Scenen mot slutten, der babyene begynner å sprette ut på samlebåndet igjen, er strålende. 

Men ingen tvil om at «Storkene» er en serie episoder mer enn den er en film. 
Og at den kommer til kort i en tid da de virkelig gode animasjonsfilmene står gledelig tett i kø. 

MORTEN STÅLE NILSEN 
",0
"2.Tomine Harket: 
«Mon coeur s'ouvre à ta voix» (fra «Samson og Delilah» av Camille Saint-Saêns) 

Delilah prøver å lokke Samson til å avsløre hemmeligheten bak hans styrke er opera-pop. 
Sissel Kyrkjebø har gjort den flere ganger og den er med på minst én Ultimate Classical Chill Out-plate. 
Hjerteåpningen krever ekstremt elegant frasering, type legato. 
Og kan synges både i retning av Edith Piaf og Céline Dion. 
Tomine legger seg midt imellom disse, men heller langt over mot popversjonen. 
Fransken er helt grei, men kantene er altfor skarpe. 
Det blir for mye luft og mellompust til at det oppleves troverdig inderlig og overbevisende. 
",0
"3.Steinar Albrigtsen: 
«Dein ist mein ganzes Herz» (fra «Das Land des Lächelns» av Franz Lehár) 

Den første av flere Carrera/Domingo/Pavarotti-klassikere denne kvelden. 
Tenorarien om den kinesiske prinsen som prøver å holde på sin østerrikske hertuginne er intens og operettesmeltende lett. 
Den kan bli noe crooneraktig i feil setting. 
Her rangler den over i noe som høres ut mer ut som et uhell fra en tysk krovert enn en kjærlighetserklæring fra en kinesisk prins. 
Steinar Albrigtsen prøver å forføre og forelske så godt han kan, men det blir mest brøling og rauting. 
Tror ikke operettekona hadde blitt overbevist til annet enn skilsmisse av dette. 
",0
"5.Jonas Skybakmoen: 
«La donna è mobile» (fra «Rigoletto» av Giuseppe Verdi) 

Oi, dette er både lurt og skummelt på samme tid. 
Verdis canzone er alle tenorers oppvisningsnummer (og muligens det klassiske stykket flest finner fram i sin indre gondolfører.) 
Skybakmoen trekker mot en hittil ikke utprøvd rockeversjon med mye magefølelse. 
Han lurer seg dessuten bort fra de vanskelige toppene på finurlig vis. 
Småsurt i det lengste partiene, og litt hest (som i hes, ikke som traveren) på de lave. 
Dessuten var vel ikke avslutningen all verdens. 
Artig – men mer komedie enn opera. 
",0
"6.Knut Anders Sørum: 
«Nessun Dorma» (fra «Turandot» av Giacomo Puccini) 

Tenorarien som er nesten enda mer kjent enn den lunefulle kvinnen til Skybakmoen. 
Også dennes popularitet har Pavarotti delt skyld for. 
«Ingen må sove», som den hadde hett på norsk handler om kjærlighet ved virkelig første blikk. 
Sørum ser derimot ikke førsteblikkete overbevisende ut men heller småberuset rufsete. 
Det er bare misvisende og forvirrende staffasje. 
Klangen er varm og kraftig, uttalen voldsom og overbevisende. 
Fordelen i at koret gir ham en velfortjent ti sekunders pause bruker han for alt det er verdt – og har på ingen måte innestemme på sitt avsluttende «vincerò». 
Imponerende. 
",1
"Filmanmeldelse:«Captain America: Civil War» 

Problemet med superhelter er at de kan gjøre alt. 
Men det er også det eneste de kan gjøre. 

«CAPTAIN AMERICA: CIVIL WAR» 

USA. 
Regi: 
Anthony Russo, Joe Russo. 
12 års aldersgrense. 
Med: ain Cast: 
Chris Evans, Robert Downey Jr., Scarlett Johansson, Sebastian Stan, Anthony Mackie, Don Cheadle, Jeremy Renner, Chadwick Boseman, Paul Bettany, Elizabeth Olsen, Paul Rudd, Emily VanCamp, Marisa Tomei, Tom Holland, Frank Grillo, Martin Freeman, William Hurt, Daniel Brühl. 

Med andre ord: 
Vi befinner oss inne i tegneserieimperiet Marvels hall of fame, der Avengers utgjør en superheltenes elitedivisjon, hvis mangslungne super-begavede deltagere så å si dekker ethvert behov i bekjempelse av verdens ondskap. 

Ideen denne gang blir derfor å splitte den gode side – og la dem slåss innbyrdes. 
Akkurat hvordan det skjer er vel tung annonsert allerede, derfor er dette ingen spoiler: 
Avengers frie rolle skaper et politisk vakuum. 
Ingen kontrollerer dem, og følgelig står ingen til ansvar nå noen helt vanlige mennesker styrker med under de ekstreme kampene som ansees nødvendig. 

Derfor blir det splittelse: 
Noen vil følge det USA-pålagte og via FN verdensomspennende påbudet om en slags Avengers-kontrollkomité. 
Andre vil det ikke. 
Og så er vi i gang. 

La det være sagt: 
For fansen er «Civil War» et absolutt must. 
Ikke bare er de gamle heltene på plass; et par gamle hales frem til nytt bekjentskap, et par nye springer frem (Som man forstår og det også bli forklart: 
Det blir stadig flere superhelter i verden.) 
Det er trick og eksplosjoner og ødelagte biler og fly (!) og nedrevne skyskrapere og kontrolltårn i det vide og det brede. 
Helt state of the art. 
Og humoren er også unektelig til stede. 
Dessuten: 
Et kyss. 

Det er de store plussene. 
De store minusene er følgende: 
Good cop/bad cop-linjene er mildt sagt forvirrende. 
Hvem som slåss mot hvem er langt fra glassklart. 
Heller ikke alltid hvorfor man slåss. 
Filmen er med sine to og en halv time altfor lang – faktum er at den til slutt blir kjedelig. 

La gå at aktuelle temaer er lagt inn: 
Politisk kontroll, sorg og savn over familie, «verdenspolitiets» ansvar for ikke å ødelegge liv i den gode saks tjeneste, ofrene de høyt begavede superheltene må gjøre fordi de er – la oss si: spesielle. 
Det ligger et sted i historien, alt sammen. 

Men filmen gjemmer det bort i stadig mer slåssing, stadig nye konfrontasjoner, stadig nye konstellasjoner venner/fiender, så det aller, aller meste drukner i et seriøst spetakkel. 

Vi likte god forrige «Captain America»-film, «The Winter Soldier»; den hadde en sentral nerve å frydes over. 
Denne gang blir det simpelthen for mye av det gode/for mye av det onde. 

Det eneste garantert sikre er at flere kapitler kommer – sånn sett er «Captain America» alt for lønnsom! 

JON SELÅS 
",0
"TV-anmeldelse «Game of Thrones» sesong 6: Sjokk og sorg
Likene slutter ikke å hope seg opp når skjermens eneste seriøse historiske krigsdrama med drager ruller videre. 

«Game of Thrones», sesong 6 

Amerikansk drama/fantasyserie i 10 deler 

Slippes mandager på HBO Nordic og C More 

Sist vi var innom trone-stolleken begynte haugen med brutalt drepte lik å vokse seg nesten på høyde med muren mot Nord. 

Slutten av sesong fem var en deppefest uten like, selv om flere av de falne var i kategorien som hadde hatt et sverd gjennom hjertet eller kniv over strupen i sikte i opptil flere sesonger. 
Men den serverte også et av seriens mest sjokkerende svik, som har holdt spekulasjonene om hva som egentlig skjedde gående helt til nå. 

Og det skal sesongpremieren «The Red Woman» ha, den tar den uforløste spenningen ved hornene og hopper rett til en iskald morgen ved Muren, der Jon Snows blåfrosne kropp blir funnet. 
Akkurat hva som skjer skal ikke røpes her, men det er opplagt to fronter blant The Night's Watch, med Davos, Melisandre og Jons venner på den ene siden og Alliser Thornes menn på den andre. 

Nå i sesong 6, er det bare noen få historietråder igjen fra de publiserte bøkene. 
Handlingen vi ser, er derfor hentet enten fra George R.R. 
Martins upubliserte bøker, eller suget fra serieskaperne David Benioff og D.B. Weiss' eget bryst. 

Jeremy Podeswa, som i fjor var Emmy-nominert for regien på «Unbowed, Unbent, Unbroken», har regien på premieren som først og fremst fungerer som en påminnelse av hvor de ulike brikkene i spill befinner seg. 
De plasseres effektivt. 

Det blir ikke mye tid til hver historietråd når flest mulig av de hundreogørten som utgjør «Game of Thrones»' ekstremt rike handlingsvev skal samles, men flere av dem rekker likevel å være rørende mettede av både handling og følelser. 

Mer om serien: 
Sjokkscener i «Game of Thrones». 

Bildene veksler mellom storslåtte spesialeffekt- og landskapsscener til nære, såre portretter. 
Selv Cersei fremstår empativekkende og nærmest følsom. 

Det betyr ikke at «Game of Thrones» har blitt bløt! 
Sesongpremieren byr også på noen skikkelige sjokk. 
Men episoden illustrerer effektivt hvorfor vi tolererer mer brutalitet i denne dramaserien enn i så mange andre: 
Den balanserer sine scener med hjerteskjærende råhet med øyeblikk av sjelden sårhet og varme. 

Skuespillet er nok en gang en fryd for øyet – og øret. 
Spesielt samspillet mellom Peter Dinklage som munnrappe Tyrion og Conleth Hill som den matchende manipulative Lord Varys minner oss på hvor bra rollefigurene kler hverandre. 
Alfie Allens Theon ser ut til å ha flere lag å skrelle av (pun intended) og Lena Headey leverer som sagt overraskende nyanser fra Cersei. 

Sesongpremieren serverer nok gjensyn til å være tilfredsstillende, samtidig som de frustrerende korte smakebitene mest av alt gjør oss sultne på mer. 

Anmeldelsen er basert på første episode. 
",1
"Filmanmeldelse:«Pyromanen» 

«Pyromanen» er en meget god film, fordi den tegner et helt usedvanlig sterkt portrett av person du antagelig helst ikke vil kjenne. 

Norge. 
Regi: 
Erik Skjoldbjærg. 
12 år. 
Med: 
Trond Nilssen, Agnes Kittelsen, Henrik Rafaelsen, Per Frisch, Liv Bernhoft Osa. 

Filmen er bygget på Gaute Heivolls Brage-vinnende roman «Før jeg brenner ned». 
Og dermed er rammen lagt: 
I 1978 ble bygda Finsland midt i indre Vest-Agder rammet av en bølge av påsatte branner. 
Vilkårlig og ikke så farlige skogbranner, først. 
Deretter gikk det ut over fraflyttede hus og tomme låver. 
Før det plutselig ble livsfarlig. 

Hva skjedde og hvem sto bak? 

Filmen forteller det omgående; vi vet hvem som tenner på. 
Men det lille samfunnet vet det ikke, naboene vet det ikke, den nærmeste familien vet det ikke. 
Så det filmen forsøker på – og lykkes med – er å lage et psykologisk portrett av en grenseløs ung mann og hans destruktive og livsfarlige utvikling. 

Stoffet er besettende dyktig håndtert! 
Og det aller, aller meste hviler på den relative nykommer Trond Nilsen (25) (først sett i «Kongen av Bastøy» (2010)), som gjør en nesten ubeskrivelig nøyaktig og innlevd jobb med forholdsvis små handlingsflater å bevege seg på. 

Dette er så langt unna en psykologisk forelesning om et sykt sinn man kan komme. 
I stede er det en ulmende og nyansert beskrevet glohaug av brutte forventninger, sosial mistilpasset, altfor få grenser, uhåndterlig seksualitet, spenningssøking, selvrettferdighet, drøm om være viktig og bety noe. 
Alt er antydet, aldri klisjebeskrevet. 
Troverdig vokser katastrofen frem. 

Mistanken sniker seg vel inn, ikke minst hos pyromanens mor, sterkt formidlet av Liv Bernhoft Osa, og antagelig også hos faren – en Per Frisch i intens fornektelse. 

Bildet kompletteres sikkert av viktige biroller, som Henrik Rafaelsen som lensmann og Agnes Kittelsen som nabokona Agnes. 
De bidrar akkurat nok til at en grundig og besnærende utvikling beveger seg tilstrekkelig fremover. 

Man vil ikke tro på det utrolige. 
Det vil heller ikke lokalsamfunnet, som er formet av geografien og en historisk betinget nøkternhet både for å overleve og å fungere sammen. 
Dermed blir det også mye mer en film om stor og uforstående sorg overfor menneskelige krefter i ukjent, katastrofal utfoldelse, enn et rasende rop om hevn. 

Regissør Erik Skjoldbjærg gjorde en ekstraordinær debut med «Insomnia» i 1997. 
Her er han tilbake på et meget høyt nivå, for øvrig i viktig samarbeid med manusforfatter Bjørn Olaf Johannessen, som kommer fra sorgmeditasjonen «Everything Will Be Fine» regissert av Wim Wenders, rollebesatt av kjente Hollywood-skuespillere. 

«Johannesen-tråden» fra Wenders-filmen er følbar også i «Pyromanen». 
Men «Pyromanen» er en bedre film, fordi den så klart greier å lete frem en høyst sårbar nerve, som midt i dramaet makter å si noe helt relevant om det å være menneske. 
Også når det brenner. 

JON SELÅS 

«Pyromanen» har kinopremiere fredag. 
",1
"TV-anmeldelse:«Tidsbonanza»: 
Mimringens makt 

NRKs nye fredagstilbud kombinerer spørrekonkurranse med tidsreise, og engasjerer med skamløs fortidsflørt. 

Norsk spørreprogram i 12 deler 

NRK1, fredager kl. 20.55 

Programleder: 
Thomas Felberg 

I NRKs nye gullrekke-satsing på fredager, er det nostalgi som står i fokus. 
«Tidsbonanza» er et spørreprogram som tar for seg ett enkelt år i hver episode, og baserer alle oppgavene på det. 

Spørsmålene varierer fra politikk og nyheter, til sport og underholdning og ren synsing. 
To lag med to deltakere hver konkurrerer om å få flest poeng. 

Mer om TV: 
Disse seriene får du mer av. 

«Tidsbonanza» er et veldig likefremt program med enkel scenografi og grafikk: 
Hvert lag sitter på hver sin side av programleder Thomas Felberg, i én rød og én blå sofa. 
Når de får poeng åpenbarer poengstillingen seg over lagene, men bortsett fra det er fokuset på interaksjonen mellom lag og «quizmester». 

Felberg gestikulerer så ivrig og hyppig at hendene jevnlig sees viftende i skjermkanten også når kameraet hviler på deltakerne. 
Det kan være distraherende. 

Men han fremstår som en jovial og engasjert programleder, som er «på lag» med deltakerne, og som rent fysisk, som det blir påpekt, absolutt kler å hoppe tilbake noen år i tid. 

Har du lest denne?: 
16 strømmeserier du bør få med deg.. 

Det er veldig trygt og traust å basere seg på voksne nordmenns favorittaktivitet: mimring. 
Fra utvalgte år i perioden mellom 1975 og 2008 har «Tidsbonanza»-redaksjonen dykket ned i NRKs rikholdige arkiver og gravd opp klipp som har seerverdi i seg selv. 
Under vignetten «Kjendistoppen» bys det også på godbiter fra Se og Hørs fargerike oppslag det aktuelle året. 

På rundt 40 minutter etableres det hvem deltakerne er, gis glimt av deres forhold til det aktuelle året, og svinges innom en rekke ulike grener før konkurransen avgjøres med en hurtigrunde der det er om å gjøre å svare riktig på flest spørsmål på ett minutt. 

Noe uklart 

Deltakerne varierer fra veldig kjente ansikter som Solveig Kloppen, til mer kjente stemmer, som P3-programleder Tete Lidbom. 
Hvor morsomt programmet blir, avhenger selvsagt av hvilke historier deltakerne drar fram, da det er stort rom for flyt av «tankeflukt til fortiden». 

Av og til gjør behovet for nedkutting at ikke alt blir like forståelig: 
Som når Ingrid Gjessing Linhave i program to plutselig sitter med en rød bok i hendene og er midtveis i en historie - og vi aldri skjønner helt hva den røde boken gjør der. 

Selve kategoriene flyter litt i hverandre, og poenggivningen er ikke streng eller konsekvent, men det er heller ikke det viktigste med programmet. 
I «Tidsbonanza» er det mimringen på veien som er poenget, ikke selve resultatet. 

Og det kan ikke være tvil om at det er gøy å se en ung Knut Storberget prate om sex i 1990 iført avklipte olashorts, eller å se Steinar Bastesen omtale Keiko som «60.000 kjøttkaker» i 1998. 
Så fremt man er gammel nok til å huske årstallet det dykkes i, er videogjensynene i seg selv grunn nok til å se «Tidsbonanza». 

Med ingredienser som quiz, jovial quizmester og store doser mimring, vil det overraske meg om ikke NRK treffer seerblink på fredagskveldene. 

Anmeldelsen er basert på de to første episodene. 
",1
"Filmanmeldelse:«Magnus» 

Gripende om det ubegripelige. 

Med: Magnus Carlsen, m.fl. 

VG er med som produsent av «Magnus», og har derfor hentet inn ekstern anmelder. 
Synnnøve Macody Lund er utdannet i dokumentarregi ved Høyskolen i Lillehammer, og har laget NRK-dokumentaren «Seile sin egen sjø». 
Hun har også anmeldt film i blant annet TV2 og Natt og Dag. 

Noe av det første man lærer på dokumentarregi er å unngå spekulativ utnytting av portrettobjektets særheter eller svakheter, å ikke la seg friste til freakshow, men behandle og formidle menneskene man filmer med etisk hensyn og respekt. 

Nå skorter det ikke akkurat på respekt for Magnus Carlsen, «The Mozart of Chess»; den høyest ranka sjakkspilleren i historien, kåra av Times til en av verdens 100 viktigste personer. 

Genierklæringen er uomtvistelig og global; vi har å gjøre med en ubegripelig, nesten umenneskelig høy intelligens. 
Portrettet av dette unikumet kunne lett fråtset i alt som er «larger than life»; de spektakulære rekordene, triumfene, titlene, og også tippet over i spekulativt fokus på verdensmesterens særheter, det introverte, enspora sinnet, eller geniets sosialt begrensa egenskaper (en evig fattig trøst for oss som ikke er medlem av Mensa og helst spilte Ludo i barndommen). 

I stedet begynner dokumentaren med den enkle og upretensiøse tittelen «Magnus», som en slags kjærlighetshistorie, med «How it all began», som er det spørsmålet faren hans oftest får. 
De første bildene i filmen viser en stutt hvithåra gutt vandrende i norsk natur. 
Rett nok lett klønete fysisk, drømmende og med en tendens til å plassere seg et par meter bortenfor resten av familien. 
Han likte å være i fred, tenke, observere, prosessere, forteller faren. 

Vi følger Magnus oppover i alder, filmklippene fra barndommen er hverdagslige, men også megetsigende, som om familien har visst at Magnus en dag ville bli noe stort. 
Her vises scener fra tidlige triumfer, lek og latter, men også samtaler med en niåring som feller tårer med ansiktet gjemt bak hendene, i skam over å føle seg utenfor i skolegården. 
«Det er vanskelig å være kul når man spiller sjakk», som vidunderbarnet selv oppsummerer det, pragmatisk, men hjerteskjærende. 

Hele veien ser vi like fullt en familie, og spesielt en far, som evner å bevare den instinktive leken og humoren i en sønn som helst vil forsvinne inn i sitt eget grenseløse hjerneunivers. 
Først en halvtime inn i filmen treffer vi «The boy who never lose» i voksen nåtid. 
Det føles godt, ærlig og befriende. 
Magnus innrømmer glisende at han selvsagt tenker på sjakk hele tiden, men vil ikke definere seg som «a borderline nutcase». 
«But I think 
I am naturally more introvert than extrovert, yeah». 

Heretter presenterer filmen den historien de fleste nå kjenner til; ferden fram mot verdensmestertittelen i 2013. 
Uten at filmen blir mindre fascinerende av den grunn. 
Sjakk er i seg selv et mysterium, ettersom det er et spill mennesket aldri kan mestre fullstendig. 
Og på hele denne fantastiske reisen er det Mennesket Magnus jeg ser; den geniale, kjempende mesteren, selvsagt, men like mye den lille, utilpasse gutten. 
I forsøkene på å takle og verne seg mot det vanvittige sirkuset og pressekjøret, den innbitte nervekampen i det taktiske spillet og ikke minst i den barnslige skuffelsen han ikke klarer å skjule når ting går galt. 
«It feels like going crazy» sier Magnus, når instinktene kollapser under presset. 
Og dermed kan vi faktisk alle kjenne oss igjen, trass i at filmen skildrer et menneske det er vanskelig å komme inn på, uoppnåelig svevende på et abstraksjonsnivå som er ubegripelig for de fleste av oss. 
Vi gjenkjenner krisefølelsen, like unik for hver enkelt. 
Frustrasjonen over å være den eneste som forstår din indre verden og at ingen egentlig kan hjelpe. 
Men så er det kanskje noen som kan det likevel? 
Noen som kommer fra stedet der alt begynte. 
Dette gjør «Magnus» til en usedvanlig engasjerende og gripende film. 

SYNNØVE MACODY LUND 
",1
"Filmanmeldelse:«Jungelboken» 

Vær klar for heftig angrep; Brølet fra ville dyr kastes mot deg i kinosalen. 

USA. 9 år. 
Regi: 
Jon Favreau. 

Med: 
Neel Sethi. 
Stemmer: 
Bill Murray, Ben Kingsley, Idris Elba, Scarlett Johansson, Christopher Walken. 

For all del; ikke forvent en film med kosedyrpreg ala den muntre animasjonsfilmen «Jungelboka» fra 1967. 
Her er vi i en jungel som virker høyst levende og farlig med dyr og omigivelser laget ut fra datagenererte effekter (CGI). 

Tigeren Shere Khan ser like farlig ut som han er, og freser i blant ut av lerretet med en kraft som kan skremme fanden på flatmark i 3D-versjonen av filmen. 
At filmen har niårsgrense er absolutt forklarlig. 
Ikke ta med deg en skvetten femåring på dette actionfylte, forrykende eventyret om Mowglis kamp for å overleve i en verden blant ville dyr. 

Helt ulik tegnefilmen som har sjarmert i generasjoner, er ikke denne filmen heller. 
Bjørnen Baloo er fremdeles en stor, godhjertet medhjelper, noe lat og rappkjefta; godt ivaretatt gjennom Bill Murrays muntre brumming. 
Hans signatur-låt er også med. 

Samme musikalske gjenkjennelse gjelder for den fryktyinngydende apekongen Loui (utmerket med Christopher Walkens raspende stemme). 
Vesle Mowgli selv er en spretten og troverdig liten kar i Neel Seths skikkelse. 

Kiplings fortelling om den vesle gutten som uten andre to-bente i nærheten lærer seg å leve med de ville dyrene, har fremdeles sterk appell. 
Det handler om dyrisk og menneskelig overlevelsesinstinkt. 
Om å holde sammen; at uten flokken er du lett utsatt for jungelens brutalitet. 
Dette har Mowgli lært seg gjennom sin fornuftige mentor, panteren Bagheera, og sin «famile», ulveflokken til Akela og Raksha. 

Balansen rokkes ved tigerens inntreden. 
Uro, redsel og hevn skaker opp de ellers noenlunde stabile forhold som ellers preger tilværelsen. 
Mowgli er årsaken til tigerens raseri, og som den kjernekar han er, forlater han frivillg flokken sin for å lete etter et sted der mennesker bor. 

Reisen er full av fargesprakende hendelser; noen fryktelig nifse, noen overveldende og storslått dramatiske og noen ganske så fornøyelige. 

Vi mer enn aner noen moralske undertoner om gjensidig respekt for sirkelen mellom dyr, mennesker og natur, uten at det blir pompøst påfallende. 

Fortellingen om Mowgli og de snakkende dyrene har med denne filmen plassert seg godt for nye generasjoner som trives med villdyr-action. 

BORGHILD MAALAND 
",1
"Filmanmeldelse:«Where to Invade Next» 

Michael Moore plukker idealer i Europa - for å vise hva USA har mistet. 

«WHERE TO INVADE NEXT» 

USA. 
Regi: Michael Moore. 
Med Michael Moore. 

I mer enn 25 år har den digre, 61 år gamle amerikanske, Oscar-vinnende filmprovokatøren viet sitt liv til å stille ulike sykdomsdiagnoser på sitt hjemland USA, som han åpenbart elsker - og elsker å kritisere. 
For en liberal, feministisk sosialdemokrat av Moore støpning, er det nok å ta tak i! 

Denne gang er han på jakt etter dyder USA har mistet: 
Det gode liv i Italia; narkotikalegaliseringen (med en sterkt sidekommentar om rase) i Portugal; fri universitetsutdannelse i Slovenia; effektivt utdanningssystemet i Finland; arbeidslivsorganisering og historisk bevissthet i Tyskland; kvinnenes plass i Island, revolusjonens frukter i Tunisia. 
Samt: 
Vårt humane norske fengselssystem, med sideblikk på 22.-juli-terroristen, blant annet gjennom et sterkt intervju med Trond Blattmann, som mistet sin sønn på Utøya. 

Javel: 
Dette er drive-in-shopping av politiske solsider av Europa. 
(Filmen ble fullført før flyktningskrisen). 
Moore selv er jo blitt litt av en internasjonal kjendis etterhvert, og mistrives ikke akkurat i sin priviligerte kjendistilværelse. 
Han kunne ofte og gjerne vært mye mer kritisk i sine spørsmål. 

På den annen side: 
Hans fortellinger vekker grunnleggende uro, fordi den avdekker samfunnsstukturer og -dynamikk som ikke lengre setter innbyggeres sosiale velbefinnende og sikkerhet i sentrum. 
Han forteller poengtert hvor avgjørende viktig politikken egentlig er som styringsinstrument, i en tid da penger og rå militærmakt synes å styre det meste. 

Han lyver ikke - uten å plage verken seg selv eller andre med alt for kompliserte motforestillinger. 
Men han gjør den med velberådd, intelligent hensikt: 
En komplisert verden gjøres kanskje av og til for komplisert. 
Mange grunnleggende valg og mange utkjempede kamper handler kanskje tross alt om temmelig enkle realiteter og helt klare verdier. 
Og dette anskueliggjør han med stort overskudd og bedre humør enn på lenge; dette er også en svært underholdende film! 

Den er riktignok 15 minutter for lang. 
Og den invaderende Michael Moore fremstår etterhvert noe monoman i sin ofte sarkastiske påståelighet. 

Likevel: 
Han viser at også i politikkens verden er det fortsatt idealer å kjempe for, fortsatt verdier som kan tas vare på. 

Det er en oppumuntring vi kan trenge! 

JON SELÅS 
",1
"Filmanmeldelse:«Grand Hotel» 

Atle Antonsen leverer en historisk patetisk mannerolle med frapperende presisjon. 

Norge. 
Regi: Arild Fröhlich. 
Tillatt for alle. 
Med: 
Atle Antonsen, Vera Vitali, Håkon Bøhmer, Gard Eidsvold, Arthur Berning, Tone Mostraum, Lars Jørgensen. 

Det går lang tid inn i «Grand Hotel» før den viser sine sanne kvaliteter. 
Kanskje ikke før i ettertanken, etter man har forlatt kinosalen. 

Det er nemlig gitt tilsynelatende ubegripelig stort rom for nesten ingenting. 
Og fiaskofrykten brer seg: 

Axel Farstad (Antonsen) er en blakk og mega-pompøs drittsekk av en forhenværende - meget forhenværende! - suksessforfatter, som med skrumplever og skrivesperre forsøker å lukke seg inne i tårnsuiten i Grand Hotel i Oslo i et siste, desperat forsøk på å finne inspirasjonen til et nytt mesterverk. 

Det får han ikke. 
Men han får et slags odde vennskap med unge Noah, 10-åring med tourette og ADHD, sønn av resepsjonsdamen Hannah. 

En generell og diger advarsel, her: 
Man er vant til å le i møte med Antonsen. 
Glem det! 
Et par grassat nødvendige glis kommer, riktignok. 
Men ellers er hans Axel så patetisk, at det grenser til ondskap. 
Når han er skikkelig og ulekkert dritfull, blir han verre. 

Men, altså: 
Antonsen holder ufattelig sikkert fast i sin rolle. 
Unge Håkon Bøhmer spiller meget levende og godt opp mot ham. 
Svenske Vera Vitali balanserer sin vanskelig rolle mellom omsorg, glede og livslyst med behersket hverdagsrealisme. 

I det hele tatt: 
Castingen er simpelthen grundig og god. 
Hotellet er historiens fjerde hovedperson, med sin mangfoldighet, sin tradisjon, sine formelle regler og hemmelige rom. 
Regissør Arild Fröhlich er delvis oppvokst på et hotell; han kjenner sin arena ut og inn. 
Manus kunne lagt seg på en hel serie av klisjeer - men gjør det ikke; ikke sjelden går det adskillig dårligere enn forventet. 

Vi har altså en film helt i motsatt hjørne av en action. 
Den utålmodige kinogjenger kan komme til å kjede vettet av seg! 

De med mer sans for såkalt litterære filmkvaliteter, som kan vente på en hel film før de må gå, de som makter å sette pris på en ganske så gjennomført filmidé, kan se frem til en ettertenksom gledesstund. 
",1
"TV-anmeldelse «The Path»:Tro, håp og dødelighet 

«The Path» er en mørk og lovende sniktitt på innsiden av sekt-miljøet. 

Amerikansk dramaserie i 10 deler 

Legges ut på HBO Nordic torsdager 

Premiere 31. mars (to episoder) 

Med: Aaron Paul, Michelle Monaghan og Hugh Dancy 

Strømmetjenesten Hulus nyeste dramaserie «The Path» handler om tro, tvil og fristelser, men først og fremst om familie. 

Aaron Paul, kjent som håpløs dopmisbruker i «Breaking Bad», spiller Eddie, en familiemann som akkurat har kommet hjem fra et slags «tros-SPA» i Peru. 
Han, kona Sarah og barna Hawk og Summer er alle medlemmer i Meyerist-bevegelsen – en religiøs gruppe som insisterer på at de absolutt ikke er noen sekt. 

Like fullt har de base på et inngjerdet område, følger en rekke regler skrevet ned av bevegelsens grunnlegger – Dr. Stephen Meyer, og verver medlemmer fra samfunnets svakeste. 
«The Path» starter med en storslått scene av meyerister i logo-kledde kassebiler som kommer med hjelp til tornado-ofre i istykkerslåtte ruiner - og tar dem med seg til basen. 

Første episode har den vanskelige jobben med både å etablere menneskene vi skal engasjere oss i og å introdusere en fremmed, intrikat trosretning, og den sliter litt med å oppnå begge deler på drøye femti minutter. 

Har du lest: 
Millionbot til franske scientologer. 

Tornado-offeret og stoffmisbruker Mary (Emma Greenwell) blir rollefiguren seerne får troen forklart gjennom når hun nærmest blindt kaster seg inn i den karismatiske vikar-lederen Cals armer - eller rettere sagt skritt. 
Cal spilles av Hugh Dancy, kjent som den plagede sjelen Will Graham i «Hannibal». 
Han spiller i aller høyeste grad en lignende rolle her, men Cal fremstår gradvis mer maktsyk bak sjarmen. 

Meyerist-bevegelsen gir raskt assosiasjoner til scientologi, med sin mytologi og ulike trinn på veien, eller «stigen» som de kaller det, til innsikt og opplysning. 
Av andre mennesker i serien kalles bevegelsen alt fra sekt til ufarlig hippiemiljø. 

Innledningsvis er det største spenningsmomentet i serien Eddies økende tvil. 
Med så altoverskuende konsekvenser som å kunne miste familien og hele fundamentet i livet, slites den tidligere dopmisbrukeren i alle retninger. 
Å tvile er så belastende at han heller dikter opp utroskap enn å være ærlig – og det i en sekt hvor ærlighet er første bud. 

I andre episode slår snar uskylden i meyeristenes ærlighets- og tillitsbaserte samfunn sprekker, der en mørkere, mer voldelig side kommer frem. 
En avhopper kommer med alvorlige påstander, mens Eddies kone Sarah som er født inn i bevegelsen, nydelig spilt av Michelle Monaghan fra «True Detective», er helhjertet fokusert på å få ekteskapet til å fungere igjen. 

Etter den sprikende pilotepisoden begynner vi også å se mer av helheten, et ekstra spenningsmoment med en FBI-agent som vil overvåke bevegelsen kommer til, og de karismatiske mannlige hovedrollene snurrer oss tettere rundt lillefingeren. 
Både Paul og Dancy får fram rene Matrjosjka-dukker av noen rollefigurer du bare har lyst til å rive lagene av. 

I tillegg serveres suggererende visjon-sekvenser, vakre tablåer av noen scener og nok mellommenneskelige intriger til å pirre nysgjerrigheten. 

Etter to episoder har «The Path» lyktes i å sjarmere meg til å forventningsfullt følge bevegelsen videre - selv om jeg avventer medlemskap i sekten. 

Anmeldelsen er basert på de to første episodene 
",1
"TV-anmeldelse «Kroppen din»:Spretten populærvitenskap 

Line Jansrud tar med engasjementet og nysgjerrigheten til TV 2 og formidler overraskende og underholdende fakta om kropp. 

Norsk faktaserie fra Mastiff i 8 deler 

TV 2 torsdager kl. 20.00 

Programleder: 
Line Jansrud 

Vi er vant til å se lege og programleder Line Jansrud forklare til dels kompliserte fenomener på en lettforståelig måte i barne- og ungdomsprogrammet «Newton» på NRK. 
Nå har Jansrud gått til TV 2, og hun har tatt med engasjementet og formidlingsevnen. 

Denne gangen, som programtittelen antyder, får kroppen hele fokuset. 
Med sendetid klokken åtte på kvelden har «Kroppen din» noe eldre seere i sikte enn Jansruds forrige program. 

Men foruten det fremstår TV 2-programmet som skåret over samme lest som «Newton»: 
Line Jansrud utforsker spørsmål «folk på gata» lurer på, hun snakker med eksperter, hun byr på seg selv og hun spør barn og voksne om hva de tror. 

Kjent oppskrift 

Og det er en god ting. 
De ingrediensene fungerer sammen. 
På 22 minutter programtid (30 minutter inkludert reklamer) undersøker Jansrud tre ulike dilemmaer. 

I første program får du svar på om du blir forkjølet av kulde, hva som skjer med kroppen når du er forelsket, og hva som skjer med fettet når du går ned i vekt. 

Uten å ødelegge spenningen kan det røpes at svarene lett kan overraske også seere som er sånn passe bevandret i Trivial Pursuit og Bezzerwizzer. 

Jansruds styrke er at hun aldri blir belærende eller nettopp bedrevitende: 
Hun fremstår oppriktig nysgjerrig, finner svar ved hjelp av både eksperimenter og eksperter, og serverer dem i lettsvelgelige biter. 

Å spørre folk på gata (eller treningssenteret) om svaret fungerer fint fordi man får så mange ulike svar at man som seer ikke føler seg dum om man ikke kan svaret selv. 

Med tre kroppsmysterier å løse på 22 minutter, rekker «Kroppen din» aldri å bli lagdryg eller omstendelig: 
Det klippes kjapt, men uten at du faller av i svingene (om du kan hoppe av i svingen er for øvrig et varslet tema i en kommende episode). 

Nakne mennesker 

Programmusikken høres ut som det er lånt fra et såpeseriebibliotek fra 90-tallet, og roper tidvis så høyt om oppmerksomhet at det går på bekostning av bildene. 

Første episode starter med en rekke vakre nærbilder av og ulike utsnitt av kropp, men den tråden blir ikke plukket opp igjen før en gruppe tilsynelatende nakne mennesker snakker om kropp i et segment mellom andre og tredje «kroppsgåte». 
Temaet kropp er selvsagt den røde tråden, men innslaget blir stående litt alene. 

Helhetsinntrykket er likevel at Jansrud og hennes redaksjon har valgt en god oppskrift for spretten, lettfattelig og overraskende populærvitenskap-formidling. 

I «Kroppen din» får kropp være både morsomt, flaut og helt fantastisk. 

Anmeldelsen er basert på den første episoden. 
",1
"Filmanmeldelse:«Gods of Egypt» 

Brunstige brøl, kvinner med dype utringninger og hysteriske mengder action gjør «Gods of Egypt» til en tilnærmet kaotisk kalkun. 

«Gods of Egypt» 

USA. 9 år. 
Regi: Alex Proyas. 

Med: Nikolaj Coster-Waldau, Gerald Butler, Brenton Thwaites, Courtnay Eaton, Geoffrey Rush. 

Den eneste grunn til at terningen faller ned på to og ikke en, er at sammenblandningen av en dæsj humor, pompøst alvor og forsøk på å redde verden er så heidunrende klisjefylt sammenskrudd at det i blant blir underholdende. 

Dessuten må ikke dette et sekund forveksles med å være noe annet en et reinspikka eventyr, med en slags base i Egypts mytologi om guder og mennesker. 
Som sådan stjeler den rått fra filmer og fortellinger der gode og onde guder og demoner møtes til gigantiske slag. 

Og man kan i det minste hygge seg i lag med barske menn med sandaler og sverd. 
To solide representanter for mannlig muskelmasse, den danske«Norgesvennen» Nikolaj Coster-Waldau og skotten Gerald Butler leverer ikke akkurat spill på Oscar-nivå, men de er gode til å være forbanna og til å slåss! 

Kvinnene rundt dem er ikke overraskende utstyrt med trangt kjoletøy med dype utringninger. 
I scener som forsøksvis skal være småmuntre/småfrekke er det som om den opphøyde gudeverdenen faller ned fra paradiset til «Paradise Hotel»-nivå. 
Det er så teit at det faktisk er komisk. 

Vår danske venn Coster-Waldau har utmerket seg i norske filmert som blant andre «Hodejegerne» og «Tusen ganger god natt», og er mer enn habil i «Game of Thrones», så dette er forhåpentligvis en parantes i hans ellers utmerkede karriere. 

Hva handler så dette om? 
Den gamle farao, guden Osiris, skal overlate tronen til sin sønn, guden Horus (Coster-Waldau). 
Men i det kroningen skal skje, kommer Osiris' bror, mørkets gud Set (Butler). 
Han dreper O., tar ut øynene av Horus og overtar tronen. 
Deretter styrer han nådeløst, mens Horus er blind og sutrer i et gravkammer. 

Men hva skulle gudene gjort uten de dødelige? 
To unge forelskede mennesker, en er tyv, den andre en tjener, viser kløkt og pågangsmot selv en gud kunne misunne. 
De er gode tjenere når Horus må finne veien tilbake til egen styrke og godhet får å knuse onkelens tyrrani. 

Filmer om den gamle gudeverdenen, vår mytologiske arv eller nyere stjernekriger har alltid en plass på det store lerretet. 
I slike fortellinger ligger kimen til de store actionscener, menneskelig drama og den tidløse kampen mellom godt og ondt, rettferdighet og urett. 

Alt må ikke være av «Ringenes herre» eller «Stars Wars»-kvalitet, men det en viss substans er en fordel. 
Det er det nokså lite av i dette eventyret som stort sett styres av mye digitalt mas. 
",0
"Filmanmeldelse:«Eddie The Eagle» 

Antihelter på film kan bli både rørende og gøy det. 
Men det fordrer gjerne en viss interesse og respekt for antihelten man portretterer. 
Skaperne av «Eddie The Eagle» later ikke til å være veldig opptatt verken av skihopping generelt, eller Eddie spesielt. 

USA. 
Tillatt for alle. 
Regi: 
Dexter Fletcher. 
Med: 
Taron Egerton, Hugh Jackman, Christopher Walken 

Ingen som fulgte vintersport fra sofaen på 80-tallet har vel glemt den lille, bebrillede briten som hoppet seg desidert sist, men fikk den aller største jubelen. 
Mest fordi han representerte en ikke spesielt merittert hoppnasjon, men også fordi han bidro med litt humor og selvironi i en ganske uironisk tid. 

Filmen om ham og veien til OL-deltakelse i Calgary er en lettvint og fjasete komedie fordekt som «feelgood». 
Den mest påfallende svakhet er dog den totale ignoransen hva gjelder miljøet og tiden man har satt seg fore å skildre. 
Ikke at jeg skal påstå at skihopp er noen verdensidrett, men i «Eddie The Eagle» behandles OL-grenen som noe tullete greier a la fribryting. 
Eddie sjøl setter utfor hoppbakken i slalåmutstyr i begynnelsen. 
Kanskje for å illustrere hvor fjern denne idretten opplevdes for han selv i starten. 
Resultatet blir uansett bare fryktelig teit, i hvert fall for noen som har sett et skihopp tidligere. 
Eksemplene er flere. 
Helt uforståelig er også bruken av spesialeffekter på flere av skihoppene, med den effekt at hopperne flyr som Peter Pan. 
Kanskje det oppleves som festlig i Storbritannia eller USA? 
Filmens historie er en ren klisjefest, alle ingredienser du klarer å komme på i sportfilm-genren er presentert. 
Lite eller intet lærer vi om Edwards, faktisk er det langt flere spennende aspekter å finne i Wikipedia-artikkelen om ham enn i denne filmen. 

Humoren holder Midtstuen snarere enn Vikersund-nivå, med lite utviklede bifigurer som fra en crazykomedie det året det var OL i Calgary. 
Hugh Jackman gjør sin mest dustete rolle noen sinne som Eddies forfyllede «trener», mens det eneste hovedrolleinnehaver Taron Egerton har gjort for å nærme seg Edwards er å fake underbitt og dytte brillene på plass. 
Det er nok ikke vondt ment det hele, men det er også det eneste å ta med seg fra denne lettvintheten av en film. 

ØYSTEIN DAVID JOHANSEN 
",0
"TV-anmeldelse påskekrim:Dysterdeilig periodethriller 

Det er både vakkert og skrekkelig når Agatha Christie og BBC arrangerer jakt på mer eller mindre skyldige sjeler. 

«And Then There Were None» 

Opprinnelig i tre deler, her delt opp i to 

Sendes på TV 2 langfredag og påskeaften kl. 21.40 

Dramatiseringer av Agatha Christies bestselgende klassiker fra 1939 er ikke mangelvare. 
Boken som het «Ti små negerunger» da den kom, og i nyere utgaver er endret til «Og dermed var det ingen», har den senere tid ligget an til å bli regissert av Morten Tyldum. 
Denne nye TV-varianten er det Lifetime og BBC som står bak, og det gjør de med rak rygg. 

Handlingen utspiller seg på en øde øy i England, der ti fremmede fra ulike samfunnssjikt er samlet i et herskapshus etter å ha blitt invitert dit på forskjellig vis. 
Snart oppdager de at det ikke bare er ugler i mosen på øya, men også svært mange skjeletter i sine respektive skap. 
Mens én etter én av dem dør, forsøker de gjenlevende å finne ut hvem som står bak, og hvorfor. 

Les også: 
Påskens store TV-guide. 

Omfavner mørket 

Tidligere dramatiseringer har gjort Christies klassiker lysere i tonen, men «And Then There Were None» fremstår som et dypdykk i menneskesinnets mørke. 

Det er riktignok øyeblikk med humor, som når gjestene insisterer på å møte den overhengende faren med å kle seg om og ta en kaffe. 
Typisk britiske replikk-dueller og klasse-kollisjoner krydrer også miksen, men serien er først og fremst en deilig dyster thriller. 

Fotograf John Pardue og regissør Craig Viveiros tegner maleriske scener av landskapet på øya og det store, men klaustrofobiske huset. 
Vi aner ikke hvilke farer som lurer i de dype juv eller mørke korridorer, men vi fornemmer dem tydelig. 

Skaperne er heller ikke redde for å ta for seg av spenningssjangerens velbrukte klisjeer: 
Her får du stormfulle kvelder der lyset flimrer, og mørke, skrikende fugler som dårlige tegn. 
Men bruken er så mesterlig sydd inn i billedspråket at det fremstår like lettsvelgelig som mysteriet som får oss på kroken. 

Har du lest: 
Disse seriene kommer i 2016. 

Denne godteposen av et periodedrama hadde likevel ikke vært like velfylt uten en gjeng svært dyktige skuespillere. 
Relativt ukjente Maeve Dermody spiller rollefiguren vi følger mest, den tidligere guvernanten Vera Claythorne. 

Det gjør hun med overbevisende tyngde og register i selskap med blant annet Sam Neill som militæroffiser, Charles Dance (Tywin Lannister i «Game of Thrones») som stoisk dommer, Aidan Turner («Hobbiten» og «Poldark») som krigersk ire og Miranda Richardson som moralistisk kristenfanatiker. 

Skyldige sjeler 

En rekke stiliserte tilbakeblikk gir seerne glimt av demonene de inviterte plages av – i svært varierende grad. 
For hvem som har samvittighet og hvem som tynges av den, er heller ikke opplagt. 

Å se husets beboere gå i oppløsning og falle som brikker i et spill er en frydefull øvelse med skuespillerlisten i «And Then There Were None». 

Manusforfatter Sarah Phelps vrir akkurat nok på Christie til å gi serien aktuell resonans, selv om handlingen utspiller seg i et krigstruet England. 
Tonen er autentisk krimdronning. 

Jo lenger ut i handlingen vi kommer, jo mindre bryr du deg om hvem som egentlig står bak, men gyse-koser deg med den skamløse jakten på hjemsøkte sjeler. 

Anmeldelsen er basert på hele serien. 
",1
"TV-anmeldelse påskekrim:Morse på hugget igjen 

Unge Morse er mer sårbar, men minst like smart etter den dramatiske avslutningen i forrige runde. 

«Unge inspektør Morse» 

Sendes på NRK1, langfredag, påskeaften, 1. påskedag og 2. påskedag 

Basert på Colin Dexters fortellinger om inspektør Morse. 

Med: Shawn Evans, Roger Allem, Anton Lesser 

De nye selvstendige episodene starter med å nøste opp hva som skjedde etter at Morse ble fengslet, og uskyldig anklaget for mord på politisjefen. 
Morses nærmeste overordnede, Fred Thursday, var døende etter å ha drept den virkelige morderen. 

Ett år senere, i 1967, er Thursday (fremdeles solid og trygt spilt av Roger Allam) back in business, mens Endeavour Morse slikker sine sår, stort sett skjult for omverdenen. 

Mye av første episode dreier seg om hans emosjonelle indre kamp. 
I Shaun Evans utsøkte spill ser man nyanser av stahet, uro og rastløs energi; egenskaper som til slutt gjør at hans briljante etterforskergen overvinner selvpiningen. 

Bakgrunnen for episoden er et dekadent overklassemiljø. 
Referansene til Scott Fitzgeralds «The Great Gatsby» er i overkant opplagte; en styrtrik mann med sans for det overdådige, men som skjuler en langt mindre glamorøs bakgrunn. 
Detaljene er stilfulle og lekre, men intrigen er noe søkt, innfløkt og dvelende. 
Likevel har episoden besnærende situasjoner der Shaun Evans uttrykksfulle spill er riktig så fascinerende. 
Kombinert med den langt mer jordnære Roger Allam som Thursday viser de seg også i sesong tre som en duo med solid tyngde for å finne fram til de mørkeste og farligste sider i et menneskesinn. 

I episoden som vises påskeaften er det mer variasjon og nerve. 
Politisk aktivisme, kontrastfylte familiehistorier og klassemotsetninger ligger i bunn for en mørk intrige. 

Slutten av 60-tallets tidsånd er suverent fanget inn, brytningstid mellom de etablerte konforme regler og ungdommelig opprørstrang får uante konsekvenser, og eskalerer til en tragisk slutt som ikke er uvanlig i Morses univers. 

Hver episode er på drøye halvannen time. 
Den første er en noe svak firer, den andre en femmer. 
Anmeldelsen er skrevet ut fra de to første episodene. 
Det er all grunn til å henge med på de siste, som vises 1. og 2. påskedag. 
For som vanlig i britiske serier så er det stil, eleganse og godt spill også i denne serien. 
Formen er tradisjonell og konvesjonell, men Morses smarte skarphet er et trygt kort som påskekrim. 
",1
"TV-anmeldelse påskekrim:Høyoktan-rømlingjakt 

Veldig lite er som det virker i «Ingen utvei». 
Og det virker bra. 

Britisk krimserie i tre deler. 

Alle delene sendes etter hverandre på NRK1 kl. 21.40 skjærtorsdag. 

«Ingen utvei» er sesong 2 av serien «Prey», som ble vist som påskekrim på NRK i fjor. 
Og i likhet med første sesong handler denne om en «lovens offiser» som ender opp med å bli jaget av sine egne. 

Mens etterforsker Susan Reinhart, igjen spilt av Rosie Cavaliero, starter undersøkelsen av et nær oppbrent lik i en bil, får fengselsbetjent David Murdoch en mystisk telefon der en kidnapper truer med å skade hans gravide datter med mindre Murdoch hjelper en kvinnelig fange med å flykte. 

En fortvilet Murdoch vikler seg mer og mer inn i kriminelle handlinger samtidig som Reinhart kommer på sporet av rømlingene og en tilsynelatende kobling mellom den døde og kidnapperen. 

Philip Glenister spiller den fortvilte faren med svenske MyAnnaBuring (kjent fra «Downton Abbey», «Dag» og «Banished») som fangen Lucy på slep. 
Glenister tegner Murdochs beskjedne vesen i kontrast til den bestemte handlekraften han demonstrerer som motvillig kriminell, og Buring overrasker etter hvert med flere dimensjoner enn «dødvekt». 

Mens Reinhart i forrige sesong slet med en usunn besettelse av eksmannen, er hun nå tilsynelatende lykkelig med ny mann. 
Men profesjonelt er hun frustrert over å ha blitt forbigått til forfremmelse, og en legediagnose truer i bakgrunnen. 
Cavaliero er nok en gang rå som den komplekse, men snarrådige etterforskeren – denne gangen kledelig spilt opp mot Nathan Stewart-Jarrett som hennes noe håpløse nye kollega, Richard Iddon. 

Sesong 2 har mer «ro i ræva» enn den slitsomme førstesesongen, men er like fullt en høyoktan-opplevelse som veksler mellom å minne om «Jaget» og en ømmere dramaserie. 

Og akkurat når du tror du vet hva som skjer, endevendes forventningene i god påskekrimstil. 

Anmeldelsen er basert på de to første episodene. 
",1
"Filmanmeldelse:«DIVERGENT-SERIEN: ALLEGIANT» 

Fansen får definitivt sitt. 
Mer kritiske til «Divergent-serien» vil mene dette er uhyre gjennomsnittlig. 

USA. 
Regi: 
Robert Schwentke. 
12 år. 
Med: 
Shailene Woodley, Theo James, Naomi Watts, Jeff Daniels, Zoe Kravitz. 

Å dele en avsluttende roman-finale i to filmer, mani som startet med «Harry Potter» og ble utforsket (tildels utnyttet) i serier som «Twillight» og «Hunger Games». 

Nå er vi i gang med finalefilm nr. 1 (nr. to kommer i juni neste år) i «Divergent»-serien, basert på Veronica Roths romaner. 
De innledende «Divergent» og «Insurgent» kom i 2014 og 2015. 

OK: 
Vi befinner oss i en ødelagt verden etter atom-apokalypsen. 
I Chicago er det imidlertid overlevende, som organiserer seg som best de kan. 
Organiseringen har sine svake sider, maktposisjoner et spørsmål om - ja, akkurat: makt, blodtørsten ikke akkurat avtakende. 

Unge mennesker med ansvarsfølelse finner ut at de må utenfor Chicagos murer for å redde seg selv og sin by med sine kjære. 
Der ute finner de andre byer med mer avansert teknologi enn hos dem selv, mer og flere maktstrukturer, nye utfordringer. 

I det hele tatt: 
Er han «Divergent»-hektet i utgangspunktet, er dette en helt nødvendig film, som til tross for sine åpenbare svakheter vil bli svelget rått. 

Gjennom mer nøkterne briller vil man se en film som er beregnende kommersiell, som avsvekker en del av den opprinnelige sosiale spenningsstrukturen i Roths bøker, som spinner ufortrødent på helt opplagte poenger, som tar ulogiske snarveier og av og til blir sanseløst sentimental. 

Samtidig: 
Her er tekniske fiksfakserier og gangbar action, også. 

«Divergent-serien: 
Allegiant» har norsk kinopremiere fredag 18. april. 
",0
"Filmanmeldelse:«Batman v Superman» 

Verdens første filmmøte mellom to av verdens aller største superhelter blir simpelthen en formidabel super-opplevelse! 

«BATMAN V SUPERMAN: 
Dawn of Justice» 

USA. 
Regi: Zack Snyder. 
12 år. 
MED: 
Ben Affleck, Henry Cavill, Amy Adams, Jeffrey Dean Morgan, Jason Momoa, Gal Gadot, Jesse Eisenberg, Michael Shannon, Holly Hunter, Jeremy Irons, Laurence Fishburne. 

Det er bedøvende action, et lydbilde nesten utenfor rammene, miljø som rottebefengt kloakk over svartbrente ruiner. 
Og så litt kjærlighet og morsfølelser og farslengting og sånt som hører med disse muskelbulende herrene i deres trange suits. 
Men det vet vi jo. 

Man skulle jo tro at to så markante macho-myter var det ikke plass til i samme by, ikke engang i Gotham City. 
Og det er det jo for så vidt ikke heller: 
Denne «v»-en i tittelen avslører jo sammenstøt av episke dimensjoner – selv om det ikke er så direkte som en normal «vs.» ville avslørt. 
Vi snakker jo om en slags titanenes «this town ain't big enough for the both of us.» 

Saken fortsetter under bildet. 

Av en viss respekt for kommentarfeltenes kryptonitt, skal vi her være varsomme med å spoile for mye. 
Men la det være sagt: 
De to superheltene konfronterer hverandre, ja – på bakgrunn, faktisk, av en prinsipielt interessant spørsmålstilling: 
Er gode krefter alltid gode, dersom de ikke er under noen slags kontroll? 

Nå vel: 
De to og en halv timene med hardpakket, spektakulær og øredøvende action er ingen enkel og rett-frem-historie. 
På noe vis. 
Det dukker blant annet opp en tredje superhelt, Wonder Woman. 
Og Lex Luthor er det dervfølgelig også, en meget nervøs, meget intelligent og meget rik sønn av sin far, Lex sr. 

Universet er, som sagt, bekmørkt, sterkt inspirert av Frank Millers supervisjoner. 
«Hjemmebanen» virker dog mest å være Supermans; dette er en slags fortsettelse av «Man of Steel» fra 2013. 
Ettersom handlingen ekspanderer får vi også en apokalyptisk ekstrarunde på forholdet mellom «vanlige» mennesker – ekstremt utviklet i Batman, og den himmelsendte (muligens gudgitte) Superman. 
En slags åndeverden blir det i alle fall umulig å klare seg uten. 
For dette er et helvetes spetakkel! 

Har jeg nå skrevet til en sekser på terningen? 
Det ser muligvis sånn ut. 
Men må da bare anføre at den altoppslukende handlingen sluker det meste. 
Går man manuset nærmere etter i sømmene, er det ikke fritt for at det finnes for kjappe hopp, «omvendelser» i raskeste laget, partier ikke helt supert komponert for å få alt til å henge helstøpt sammen. 

Men jeg er nokså sikker på at for fansen betyr dette null og niks: 
I action-perspektiv er «Batman v Superman» noe av det aller beste som er laget i sjangeren. 

Ha en dundrende god påske alle sammen! 
",1
"TV-anmeldelse påskekrim:Sneglende draps-oppnøsting 

Et lysende etterforskerpar redder ikke «Nedgravde hemmeligheter» fra å være en seig seeropplevelse. 

Britisk serie i 6 episoder 

Sendes på NRK1, to episoder etter hverandre, kl. 21.30 mandag til og med onsdag. 

Dessverre er det mye som er lunkent ved denne «cold case»-etterforskningen. 
Men det gjelder ikke hovedrolleinnehaverne, Nicola Walker som etterforsker Cassie Stuart og Sanjeev Bhaskar som hennes makker Sunil Khan. 

Når et skjelett blir funnet under gulvet i et hus, er de to godmodige lyspunkter i en ellers treg mysteriemasse. 
Enkelte replikker er som snytt ut av norsk fjernsynsteater, men Walker og Bhaskar leverer dem utrolig nok overbevisende. 
Den vennskapelig ertende kjemien dem imellom er også tidvis underholdende. 

Serieskaper Chris Lang har valgt å lage en flettverkhistorie som involverer en rekke familier, og «Nedgravde hemmeligheter» setter tilsynelatende verdensrekord i kryssklipping mellom den møysommelige utgravningen av skjelettet og de ulike personene vi veldig lenge lurer på hvorfor vi skal engasjere oss i. 

Vi har en tilsynelatende korrupt prest som liker å synge i bilen, en sosialt engasjert fotballentusiast med noen hemmelige tatoveringer, en mann i rullestol som nekter å flytte sin Alzheimers-syke kone på et hjem og en fremadstormende forretningsmann med svin på skogen. 
Samtlige havner i søkelyset når navnene deres dukker opp i den dreptes dagbok fra 70-tallet. 

Den insisterende strykermusikken hjelper ikke til å overbevise oss om at denne serien er spennende. 
Det er interessant å få biter av den dreptes fortid og oppdage båndene til vår brokete samling mistenkte, men det går så langsomt, så langsomt. 

Når det er sagt begynner «Nedgravde hemmeligheter» å kile nysgjerrigheten mot slutten av andre episode, så det er godt mulig den tar seg opp for den tålmodige seer. 

Anmeldelsen er basert på de to første episodene. 
",0
"TV-anmeldelse påskekrim:Bond-aktig spionspenning 

«The Night Manager» er mer en engasjerende TV-fortelling enn filmatisk snop for synsnervene. 
Det holder i massevis. 

«The Night Manager» 

Britisk-amerikansk spenningsserie i 8 deler 

Sendes på TV 2 kl. 21.40, to episoder etter hverandre, fra mandag 21. til og med skjærtorsdag. 

Tom Hiddleston og Hugh Laurie spiller erkefiender i denne dramaserien regissert av danske Susanne Bier. 

Hiddlestons Jonathan Pine jobber som nattevakt på et luksushotell i Kairo da handlingen starter midt i Den egyptiske revolusjonen i 2011. 
Den tidligere soldaten har hendene fulle med å roe ned og evakuere gjester da han møter elskerinnen til en lokal gangster. 
Hun ber ham kopiere konfidensielle papirer som involverer den britiske filantropen Richard Roper (Laurie) i ulovlig våpenhandel. 

Pine slår alarm til britisk etterretningstjeneste, men saken tar raskt en voldsom vending. 
Fire år senere jobber nattevakten på et hotell i Sveits da Roper dukker opp, og Pine blir igjen involvert i etterretningstjenesten. 

Fra åpningstitler til dameforførelser minner denne storsatsingen som har kostet 250 millioner kroner ikke så rent lite om en annen britisk millionbutikk: 
James Bond. 

Serien er basert på John Le Carrés bok fra 1993, men har fått oppdateringer av manusforfatter David Farr. 
Blant annet er handlingen flyttet, og den sentrale etterretningskontakten har skiftet kjønn: 
Olivia Colman, kjent fra «Broadchurch», spiller med overbevisning den driftige Angela Barr hvis høyeste mål er å felle Roper (Pines M, om vi skal følge Bond-assosiasjonene). 

Gnistrende skuespill 

Noen brå tilbakeblikk forstyrrer flyten og fremstår helt overflødige for å forstå Pines tankegang, men bortsett fra det er Susanne Biers første TV-serie en gjennomført sjangerdemonstrasjon. 

Har du lest: 
Skandinavias heteste filmnavn. 

Vi serveres flotte scenebilder, men det er ikke landskapene som står i sentrum, det er spenningen i luften. 

En solbrun og blond Hiddleston fjerner seg milevis fra Loki-karakteren fra «Avengers» og går «all in» som samvittighetsfull og sjarmerende, men kaldt beregnende agent for fedrelandet. 
Laurie på sin side ser ut til å kose seg med skurkerollen med flere nyanser å by på. 
Også birollene er stappet med talent, og både Tom Hollander og Elizabeth Debicki er sterke bidragsytere til seriens gnist. 

«The Night Manager» tar seg tid til å dvele ved stemninger og detaljer uten at det forstyrrer en effektiv og nervepirrende fortelling. 

Anmeldelsen er basert på de to første episodene. 
",1
"Havet, døden og damene
To timer som føles som fem. 

Den gamle mesteren Malick fortsetter å utforske meningen med det hele på film. 
Som i sine siste verk gjennom en serie scener som ikke henger særlig sammen, og denne gangen kjeder han oss dessverre mer enn han blender oss med skjønnhet på film. 

Christian Bale lever et jetset-liv ganske høyt oppe i Hollywood-systemet. 
Han labber rundt fra det ene cocktailparty til det andre mens smellvakre modeller svinser og svanser og gjør seg til foran ham. 
Vakkert på alle måter ja, men hvor mange slike scener trenger vi, Malick? 

Bale-karakteren har det altså ikke helt bra likevel. 
Han undres på sin vei, ikke sjelden er vi under vann (en annen favorittscene fra regissøren), akkompagnert av en voice-over som ville gjort Aune Sand stolt: 
«Perlen. 
Et sted i havet». 
«Sult. 
En lengsel etter noe annet». 
«Ser du palmene? 
De forteller deg at alt er mulig». 

Å se «Night of Cups» oppleves noen ganger som om å få filmatisert tankene en har i hodet når man er halvsøvne etter en altfor lang fest med altfor mye alkohol og underskudd på søvn. 
Det kunne vært interressant å forsøke å se denne filmen en søndag morgen. 
Bak alt det svulstige finnes det nemlig en inderlighet som kan nå fram dersom man er i rett humør. 

Ikke helt verdiløst altså, og mange av bildene er komponert på måter som tar pusten fra en. 
Dessverre blir det for repeterende, monotont og humørløst etter en stund. 
",0
"Filmanmeldelse:«Risen» 

Opplyst, ryddig men litt for daff etterforskning av Jesu oppstandelse anno ca. 33. 

USA. 
Regi: 
Kevin Reynolds. 
12 år. 
MED: Joseph Fiennes, Tom Felton, Peter Firth, Cliff Curtis. 

Bibelen forteller påskehistorien fra jødenes og de senere kristnes side. 
«Risen» (Oppstått) forsøker å fortelle den fra den romerske okkupasjonsmaktens side. 

Det handler om Clavius, en ledende offiser i prefekt Pontius Pilatus' hær, som etter å ha bevitnet Jesu død på korset, blir satt til oppgaven å vokte graven hans. 
Og når liket forsvinner: 
Avdekke sannheten, om så i reneste CSI-stil. 
For det er vel ingen som tror på oppstandelsen, vel? 

Filmen er bedre enn man kunne frykte. 
Det er tankevekkende tolkninger av maktstrukturer mellom okkupant og de okkuperte. 
Det er interessante synspunkter på spillet som til slutt førte til Jesu henrettelse. 
Og det i bunn og grunn logisk umulige faktagrunnlag for en eventuell oppstandelse, er behandlet med ikke ueffen renslighet. 

På den annen side må det nok sies at saker & ting dabber av. 
Jesus-figuren er ikke riktig tydelig nok. 
Mens et åpenbart oppbyggelig aspekt blir for tydelig. 

Dette er en god påskefilm for ikke så få kristne og andre bibelhistorisk interesserte. 
De likegyldige vil forbli likegyldige. 

Filmen har premiere fredag 18. mars, akkurat i riktig tid før påske... 
",0
"Filmanmeldelse:«Secret In Their Eyes» 

Intet fyrverkeri når Nicole Kidman og Julia Roberts møtes. 

«Secret In Their Eyes» 

USA. 
Ingen fastsatt aldersgrense. 
Regi: Billy Ray. 

Med: Nicole Kidman, Julia Roberts, Chiwetel Ejiofor. 

Ray, Jessica og Claires veier krysses igjen, 13 år etter at de jobbet sammen sist. 
Da var Claire fersk statsadvokat. 
Ray og Jessica arbeidet i en antiterrorgruppe i FBI, inntil Jessicas datter ble funnet brutalt drept. 

Drapsmannen unnslapp, trass i kamerattroikaens beste bestrebelser. 
Er det for sent å gjenoppta saken? 
Og er det for sent for Ray og Claire å gjenoppta den blyge romansen som var i ferd med å blomstre mellom dem den gang da? 

«Secret In Their Eyes», en nyinnspilling av «Hemmeligheten i deres øyne» («El secreto de sus ojos»), den argentinske filmen som vant Oscar for «Beste fremmedspråklige film» i 2010, ser på papiret ut som grei Hollywood-tidtrøyte av den gamle skolen: 

Halvt en thriller, halvt et kjærlighetsmelodrama, med mye talent både foran og bak kamera. 

Regissør May har livnært seg som manusforfatter, og har etter CVen å dømme – «The Hunger Games» (2011), «Captain Phillips» (2013) – hatt til salt i grøten. 

Den mannlige hovedrolleinnehaveren, Chiwetel Ejifor, ble Oscar-nominert for «12 Years A Slave» (2013). 
Rollelisten ellers er stappet med flere «kjent fra TV-serier»-tryner, á la Dean Harris (Hank fra «Breaking Bad») og Michael Kelly (Doug fra «House Of Cards»). 

Mest pirrende er selvsagt toppmøtet mellom Julia Roberts og Nicole Kidman. 
Alt ligger til rette for divafyrverkerier av mest fornemme slag, ikke sant? 

Ikke sant. 
«Secret In Their Eyes» føles billig som et glatt TV-krimdrama, og er aldri i nærheten av å ta fyr. 

Selve krimintrigen smaker umiskjennelig av svakt krydret betasuppe; full av ytterst tvilsom intuisjonsbasert etterforskning og hendige tilfeldigheter. 

De seksuelle undertonene er klønete håndtert – det gjelder det utroverdig bluferdige forholdet mellom Ray og Claire, og også kåtskælken de har under mistanke for ugjerningen (du verden så pinlig den avhørsscenen var, du). 

Julia Roberts bringer til torgs en sympatisk mangel på forfengelighet – hennes Jessica er gusten og grå, resolutt uglamorøs. 
Det samme kan ikke sies om Kidman, som svisjer og svosjer gjennom filmen som den ultimate glamazone på høye hæler, og ellers har null og niks å jobbe med. 

Undertegnede har ikke sett originalfilmen. 
Men tar likevel sjansen på å si: 
Se den i stedet. 

MORTEN STÅLE NILSEN 
",0
"Filmanmeldelse:«Kung Fu Panda 3» 

Den sjarmerende kung fu-pandaen Po utforsker Star Wars-universet. 

«KUNG FU PANDA 3» 

USA. 
Regi: 
Alessandro Carloni, Jennifer Yuh. 
Norske stemmer: 
Steinar Sagen Øyvind B. Lyse Ivar Nørve Elin Sogn Nils Ole Oftebro. 

Den bedagelige og klønete kampsport-pandaen 
Po har vært en sjarmerende kjempesuksess tidligere. 
Det betyr oppfølging. 
Og materialet ligger der soleklart, når 
Po i utgangspunktet tror det er en gås som er hans far. 
Sånn sett: 
Et mer realistisk opphav kan vel tenkes, sånn kjødelig. 

Men kung fu handler jo, som vi vil vite fra en hel sjangerindustri, også om åndelig slektskap. 
I Star Wars-universet har den puslete oldingen Yoda vært et definitivt kraftsentrum. 
Så derfor florerer det selvfølgelig enormt med puslete oldinger i det meste som kung fu-filmer heter. 
Også her i denne filmen – som rapper friskt og til dels satirisk fra atskillig Star Wars-ideer. 

Nå vel: 
«Kung Fu Panda 3» er et vitalt og meget spektakulært spetakkel av en animasjonsfilm. 
3D-effektene er faktisk meget godt utnyttet – så effektivt, faktisk, at man ikke tenker særlig over dem. 

Til gjengjeld må det sies at historien etter hvert blir en smule komplisert og utflytende. 

JON SELÅS 

Filmen har norsk kinopremiere fredag 18.mars. 
",1
"Filmanmeldelse:«Carol» 

Elektrisk samspill i en sanselig film om kjærlighet mellom to kvinner. 

USA. 
Fort alle. 
Regi: 
Todd Haynes. 
Med: 
Cate Blanchett, Rooney Mara, Sarah Paulson 

1950-tallets USA ga lite rom for «anderledeshet». 
Å være kvinne i dette landskapet innebar i vesentlig grad å leve opp til en morsrolle med jevnlig tilhold ved kjøkkenbenken. 
Å være en kvinne som elsket en annen kvinne varganske enkelt forbudt ved lov. 
Homofili skulle helst kureres ved psykiatrisk hjelp. 

Mot dette bakteppet er det den elegante, velstående Carol strever mellom de konforme regler og sine egne følelser. 
Hun er i ferd med å skilles, men strekker seg langt for datterens skyld. 
I møtet med den unge, søkende Therese rakner filteret. 
Følelsene trumfer over den fornuft som 50-tallet krevde. 

Historien om de to kvinnene, basert på Patricia Highsmiths roman «The Price of Salt» fra 1952, fortelles med et sanselig blikk og en overflod av detaljer som fanger inn 1950-tallet. 
Det kan være i måten sigaretten tennes på, de smekre bilene, snittet i klærne, hotellrommene, platespilleren; rent generelt er det visuelle bildet en nytelse. 

Men først og fremst er det Blanchett og Maras film. 
Fra første øyekast er det en nerve og sensualitet i deres samspill; Blanchett som den velstående elegante Carol og Mara som en ung kvinne som går fra jomfruelig dvale til en oppvåkning, som menneske generelt, og kvinne spesielt. 
Blanchetts nyanser mellom lidenskap og kjølig eleganse gnistrer i møtet med Mara, som utstråler en uskyld som minner om en ung Audrey Hepburn. 

I grell kontrast til kjærligheten mellom de to kvinnene, er omgivelsenes håndtering av situasjonen. 
Trumfkortet som brukes mot dem, er Carols datter. 
Det var neppe et stort problem for en amerikansk ektemann og hans advokat på 50-tallet å sørge for at en mor som viser seg å være lesbisk, ble fradømt retten til å være sammen med sitt barn. 

Også i møtene med advokater og svigerfamilie viser Blanchett sin skuespillerklo gjennom et uttrykk som uten de store utagerende fekter formidler det bunnløst tragiske i en mors håpløse situasjon. 

Helt samme kvalitet er det ikke over filmens mannlige persongalleri. 
Riktignok er de parkert med biroller, men de er litt i overkant klisjéaktige. 

«Carol» er en film som berører med sin sanselighet, og med sitt klare blikk på en ikke altfor fjern fortid. 
",1
"Filmanmeldelse:«London Has Fallen» 

Dette er rå action om et katastrofe-scenario som kan skje: 
Se for deg terroristers total-angrep på London! 

«LONDON HAS FALLEN» 

Storbritannia/USA. 
Regi: Babak Najafi. 
15 år. 
MED: Gerard Butler, Aaron Eckhart, Morgan Freeman, Melissa Leo, Rhada Mitchell, Angela Bassett. 

En tenkt katastrofe, altså: 
Den britiske statsministeren er død, det meste av verdens statsministere - inkludert den amerikanske presidenten - stiller i begravelsen. 
Et ønskemål for terrorister? 
Gjett om! 

Sånn sett: 
Hardhendt, kynisk action, med USAs president som mål, men utpreget selvstendig handlekraft (Sett noen ganger før, ja! 
Også i førstefilmen i en slags serie). 
Men aller mest handlekraftig er selvfølgelig hans høyst personlige Secret Service-mann, macho figurert av Gerard Butler denne gang. 
London havner i ruiner. 
Men mye skal ennå frelses! 

Og da er det tydeligvis ikke til å unngå: 
Skjematisk heltedyrking av flagg, ære og Det hvite hus i rammene, skjematisk nok med vanvittige brunhudede «muslimske» terrorister, kuler og krutt og granater og kniver i et hvinende inferno som alle actionfilmens klisjeer sier det skal være. 
Det finnes ikke en eneste original tanke her, ikke et følsomt minutt - bortsett fra den obligatoriske sentimentaliteten, selvfølgelig. 

Det er riktignok imponerende hvordan man ved hjelp av dataanomasjon kan pulverisere den britiske hovedstaden. 
Og spenning finnes utvilsomt, på den actionmåten vi har sett noen hundre ganger før. 
Og heltene, hvor er heltene hen? 
I denne filmen, selvfølgelig! 

Med fare for anklager om en smule sexistisk tilbøyelighet, kan man antydningsvis si at dette utelukkende er en film for «alle gutta». 

De som måtte sette pris på en smule hjerneføde når man først er på kino, kan trygt styre unna. 

Norsk kinopremiere er fredag 4. mars 
",0
"Filmanmeldelse:«Welcome to Norway» 

Fordommer og fakta får stadig humoristiske stikkpiller i denne «asyl-komedien». 

Norge. 
6 år. 
Regi:Rune Denstad Langlo. 
Med: 
Anders Baasmo Christiansen, Olivier Mukuta, Henriette Steenstrup, Slimane Dazi, Renate Reinsve. 

Å bruke ordet komedie om asylmottak og asylpolitikk, er i seg selv en absurditet. 
Det eskalerende alvoret rundt flyktningestrømmen har det siste året rammet hverdagslivet med en tyngde filmskaper Denstad Langlo neppe ønsket da han klekket ut sin filmidé for noen år tilbake. 

Han har da heller ikke forsøkt seg på en oppskriftsmessig politisk korrekt analyse, men har med sin velkjent underfundige humor satt et skjevt lys på en del sider av det som skjer - eller kan ha skjedd - når mennesker på flukt stues sammen i et mottak der det meste er på skakke. 

Og til syvende og sist handler dette om et fint skildret vennskap mellom to mannfolk med høyst ulik bakgrunn som finner en fellsnevner i begrepet «løsningsorientert». 

Ved små artige detaljer og episoder som fremkaller flir poengteres de fleste holdninger, både gode og dårlige, som kjennetegner det brennbare temaet. 
Det gjelder fra norsk synspunkt, men også innad i asylantenes rekker. 
I likhet med befolkningen i verden forøvrig, er de som kjent langt fra en homogen gruppe. 

Sentralt i dette landskapet, i filmen lagt til et vinterlig gudsforlatt sted, er den geskjeftige Primus; en pengelens fyr som vil gjenreise kapitalen (og helst den misfornøyde kjerringa også), gjennom å gjøre om sitt nedslitte hotell til asylmottak. 

Anders Baasmo Christiansen er som skapt for slike roller. 
Med et smårampete gutteaktig «alt kan fikses»-blikk, overbeviser han som en passe slesk smårasistisk type som i utgangspunktet betrakter sine asylanter som handelsvare. 

I møtet med de stadig nye utfordringer asylantene byr på - de vil tross alt ha ordentlig mat og et skikkelig rom - settes hans egne fordommer på prøve. 

Det gjelder særlig i møtet med den opimistiske flyktningen Abedi (Olivier Mukuta), en smarting som raskt gjør seg til sjefens høyre hånd og effektiv håndtlanger. 

Samspillet mellom Baasmo Christiansen og Mukuta er av robust, munter og hjertevarm karakter; gjensidig respekt og ømhet uten jåleri. 

Det underfundige komiske skjær synes også i beskrivelsen av asylantenes opptreden seg i mellom, i kreative forsøk på løsninger, i UDIs regelrytteri og i velmenende personer krampaktige forsøk på integerering. 
Det er ikke ALLTID at utlån fra det lokale bibliotek er like populært som playstation eller flatskjerm. 
Fotballdilla er fotballdilla - enten du er fra Sør-Trøndelag eller Somalia. 

Det finnes et par overpoengterte sidespor. 
Og ja, det smaker en del feelgood. 
Men det er en streng av vemodige og beske undertoner i en film som ønsker asylanter «velkommen til Norge». 
",1
"Filmanmeldelse «Hail, Caesar!»:Deilig bagatell 

Coen-brødrenes siste er en nostalgitripp tilbake til gamle Hollywood. 
Passe selvopptatt, men gjort på Coen-måten blir det humrende severdig. 

Komedie. 
USA. 
Tillatt for alle. 
Regi: 
Joel og Ethan Coen. 
Med: 
Josh Brolin, George Clooney, Scarlett Johansson, Channing Tatum. 

Josh Brolin er Eddie Mannix, produsent i Capitol Pictures som må sjonglere flere store produksjoner - og vriene filmstjerner samtidig. 
Han må også holde kjendispressen på avstand (Tilda Swinton spiller et glamorøst tvillingpar som kjemper om de beste sakene fra hver sin blekke). 
Her skjer nemlig mye i kulissene! 
George Clooney blir dopet ned og bortført midt under innspillingen av et episk drama fra det gamle Roma. 

En gruppe kommunistiske manusforfattere står bak (vi er i 1951, midt under kommunistjakten i Hollywood). 
Samtidig får sørstatscowboyen og westernstjernen Hobie Doyle (Alden Ehrenreich) hovedrollen i et klassisk borgerlig drama, regissert av en overklasse-brite med ekstrem «stiff upper lip» (Ralph Fiennes) . 

Totalkrasj, selvsagt, og scenene mellom disse to er hysterisk morsomme. 
Se for deg en «My Fair Lady»-pastisj dratt til det ekstreme. 
En annen potensiell skandale er i emning når divaen, den ugifte synkronsvømmeren DeeAnna Moran (Scarlett Johansson) blir gravid. 
Slik hopper vi fra det ene staselige filmsett til det andre i forviklinger, en ren fest for fans av klassisk Hollywood. 

Superstjerner som Channing Tatum og nevnte Scarlett Johansson dukker opp og forsvinner igjen i småroller her. 
Coen-brødrene kan sikkert beskyldes for «showoff» og jåleri med slikt. 
Slett ikke! 

Det som imidlertid gjennomsyrer «Hail Caesar» er nemlig en omsorg og hjerte for hver eneste karakter. 
Hver lille særegenhet hos selv den minste rollefiguren blir foredlet på morsomt og intelligent vis – en ensemble-scene med alle de kommunistiske manusforfatterne snakkende i munnen på hverandre er ett av mange gode eksempler. 

Det er lett å se hvorfor stjernene strømmer til en slik film - og at de koser seg smitter over på oss som ser på. 
«Hail Caesar!» er kanskje en bagatell når filmhistorien og Coen-brødrenes filmer skal oppsummeres. 
Men deiligere bagatell får du ikke på kino for tiden! 

ØYSTEIN DAVID JOHANSEN 
",1
"Melodi 1: The Hungry Hearts feat.Lisa Dillon – «Laika» 

(På grunn av en teknisk feil har terningen hoppet opp i starten av teksten, men Hungry Hearts får terningkast 4) 

Mensch und Maschine… 
Det er noe grunnleggende sjarmerende med dette absurde, 

kvasityske ironiprosjektet som blander like doser Kraftwerk og Modern Talking oppi et russisk romskip med en hund inni (Laika). 
Ut fra tematikken er ikke det marsjerende sceneshowet så surrealistisk som vi kunne ha ventet fra denne performance-truppen. 
Fin kontrast mellom det maskinelle og Lisa Dillans atskillig varmere refreng – for det fenger jo faktisk. 
Én ting er sikkert; disse jentene vil definitivt skape oppmerksomhet i Stockholm i mai… 
",1
"Melodi 2: Stage Dolls – «Into The Fire»
Virker unektelig som at Torstein Flakne bommer på toneleiet innledningsvis, men han henter seg fort inn igjen. 
Flakne høres mer og mer ut som Don Henley, men gitarene er like tjukke og fyldige som på 1980-tallet. 
Dette «oh oh oh oh oh»-brekket minner vel mye om Marcus & Martinus, ellers er det lite moderne over rocken som Stage Dolls serverer i 2016. 
Tross pyro, er det noe vel traust over showet; klassisk rock’n roll oppsetting uten fiksfakserier. 
Burde iallfall kunne sanke mange stemmer fra rock-hjerter som var i tyveårene for tredve år siden. 
",1
"Melodi 3: Stine Hole Ulla – «Traces»
Praktstemme, utvilsomt. 
Og avlevert med fin innlevelse. 
Fine dramatiske kontraster mellom orkestrert storslåtthet og dempete pianotriller. 
Innledningsvis en elendig lyssetting – hun blir jo borte i mørket! 
Låten har høy musikalfaktor og enda høyere Disney-faktor. 
Hun vil garantert få stemmer både fra Anna og Elsa (Stine har øynene hennes…) og Olaf og Sven og resten av persongalleriet i «Frost», men får vi frysninger? 
Tja. 
Joa. 
Kanskje. 
",1
"Melodi 4: Makeda – «Stand Up»
Ah, så forfriskende etter en ballade som kan gi noen og hver pustebesvær. 
Makeda er solskinn tappet på champagneflaske uten tilsetningsstoffer. 
Denne livsglade og frodige retro-soulen er langt fra gammeldags; de siste årene har Sharon Jones, Meghan Trainor og til dels Duffy og Amy Winehouse bidratt til å revitalisere sjangeren. 
Makeda er helt fersk i tv-sammnheng – det merkes, for bevegelsene er ikke helt innarbeidet ennå – men så lenge hun ikke viser fnugg av nervøsitet i stemmen er dette mer enn godkjent. 
",1
"Melodi 5: Pegasus – «Anyway»
Slike kraftballader har ikke verden hørt siden Aerosmiths glansdager på 1990-tallet; svær, orkestrert, pompøs og insisterende. 
Mer retro her altså, men den snakker dessverre ikke helt til meg. 
Kanskje er det naglene på skinnjakka, kanskje er det de føleriske danseband-faktene (håndbevegelsene) til vokalisten – jeg vet ikke. 
Men jeg har et klart inntrykk av å ha hørt denne låten mange, mange ganger før. 
I Melodi Grand Prix-sammenheng er jeg redd for at «Anyway» mangler det nødvendige særpreget. 
",0
"Melodi 6: Freddy Kalas – «Feel Da Rush»
Freddy er – i likhet med The Hungry Hearts – ikke helt stø i engelskuttalen, det er faktisk ganske irriterende i Freddy Kalas’ tilfelle. 
Enklere fingerknipsende EDM får du ikke; dette er musikk som skal brukes til fest, ikke analyseres. 
Min største innvending er den evige repeteringen av refrenget som gjør at dette fremstår mer som en karibiskintspirert produksjon enn en komposisjon. 
Samme hvor catchy den er, trenger den et klarere brekk for å fange oppmerksomheten. 
Freddy selv er overraskende stiv på scenen og glemmer å fjerne mikrofonen foran munnen hver gang han trekker pusten. 
Blir det Kalas-seier i Spektrum i kveld? 
Men det bestemmer jo ikke jeg! 
",0
"Melodi 7: Laila Samuels – «Afterglow»
Jeg liker denne veldig godt, for dette er en ordentlig låt. 
Det keltiske i bunnen får meg til å tenke på Ed Sheerans fenomenale «I See Fire». 
Det folkloristiske elementet er i det hele tatt noe som store deler av Europa kan forholde seg til. 
Showet til Laila er mørkt, melankolsk og mystisk med en dirrende dramatisk undertone – akkurat som låten. 
Laila synger helt på grensen til hva stemmen tåler, men dette er helt klart en av finalens beste låter. 
",1
"Melodi 8: Elouiz – «History»
Vi tåler vel litt klassisk Eurovision-føleri i den norske finalen også, både i tekst og låtmessig oppbygging. 
Første gang på tv, ja. 
Er redd vi hører den nervøsiteten i starten av sangen, selv om Elouiz ser veldig trygt og direkte inn i kamera. 
Men helt gjennom ruta kommer aldri verken hun eller de mørkkledde danserne hennes. 
De forsvinner forresten helt uten forvarsel – hvorfor det? 
Elouiz har dessverre ikke en helhet som løfter bidraget hennes over det helt gjennomsnittelige. 
Eller som kan bære det alene helt til slutt. 
",0
"Melodi 9: Suite 16 – «Anna-Lee»
Det hadde jo vært gøy om denne glade kvintetten representerte Norge i mai. 
De har iallfall trailerlass av keitete ungguttesjarm, men viktigere; de har en låt som trigger godfølelsen hos både ung og gammel. 
Og refrenget da… 
Når du tror det er ferdig, så telles det opp og et nytt idiotisk fengende refreng dukker opp. 
One Direction ble brukt som sammenligning her. 
Vel, de var også temmelig ordinære da de sang hver for seg, men eksplosive sammen, i starten. 
Dét gjelder for Suite 16 også. 
Men det ble jo noe stort av One Direction… 
",1
"Melodi 10:Agnete – «Icebreaker» 

Dunkel, kjølig og kveldens mest moderne – ikke så langt unna atmosfæren hos Margaret Berger for tre år siden, men uten den samme hypnotiske oppbyggingen. 
Låten har et svært dristig temposkifte i refrenget, stikk i strid med hvordan de aller fleste Melodi Grand Prix-låter er bygd opp. 
Refrenget har dessuten en passasje som minner om «Chandelier» av Sia, men det er knapt en ulempe. 
Sceneshowet blir aldri dominerende, men følger en enkel og gjennomført hvit og arktisk stil. 
Agnete blir kanskje litt svak i stemmen når toneleiet ligger lengst nede, men du verden hvordan hun tar det igjen når hun klemmer til. 
Så får vi se da, om det nevnte temposkiftet forvirrer eller treffer SMS-folket i de tusen hjem… 
",1
"Henning, Unni og Ravi - «Ut og vekke sola»
Enda mer «twang» og enda løsere i snippen enn originalen. 
Den starter fint, men ramler litt sammen utover i låten – det virker som om trioens særs uhøytidelige holdning til siste kveld med gjengen smitter over på fremførelsen. 
Her vekkes ikke sola før låten har kommet hjem igjen til originalensemblet rundt Henning; Jonas Fjeld, Aslag Haugen og Hilde Heltberg. 
",0
"Unni og Eva – «Both Sides Now»
Av og til stopper tiden opp og man skulle ønske at en låt aldri tok slutt – dette er en slik. 
Unni tar frem Jeff Buckley-gitaren som bare gjør stemningen enda vakrere enn i Joni Mitchells original. 
Og som de to synger! 
Med Eva som skaper fraseringsmessige praktornamenter rundt Unnis, harmonerer de to stemmene som et elskende par som filtrer seg inn i hverandre. 
Amen! 
",1
"Jørn og Admiral P – «Cumbia for stive hofter»
Jørn er nok litt stivere i hoftene enn admiralen som gir cumbiaen hans en ytterligere afrikansk touch (joda, cumbia er søramerikansk, men med afrikansk innflytelse!). 
Admiralens toasting i verset gir definitivt også originalen mer sving – ellers skiller ikke denne seg spesielt mye fra utgangspunktet. 
En liten gledespille er det uansett. 
",1
"Wenche og Admiral P – «Du og jeg og vi to»
Nok en liten gledespille, men så er det jo også Admiral P vi har å gjøre med her! 
Det er aldri spesielt mange negative tanker og vibber rundt Norges reggae-konge. 
Wenches uslitelige tøyseklassiker kler også reggae, og sannelig får ikke Wenche lokket admiralen til å synge også, mens Admiral P lurer Wenche til litt lett toasting. 
Godstemning i stua nå! 
",1
"Eva og Henning – «Mr. Tokyo»
Eva altså… 
Her blir hennes skjøre og lyse, men vakre stemme rufset opp av Henning som har kledd Eva & The Heartmakers original i Steve Earle-drakt. 
Låta har rett og slett en fantastisk stigning og stemmene til de to er perfekte sammen. 
En knallåt! 
Blir du ikke oppløftet av dette, har du et hjerte av stein. 
",1
"Ravi og Jørn – «Kallenavn»
Kveldens mest ytterliggående forsøk på å gjøre en moderne norsk klassiker fullstendig annerledes. 
Jørn forvandler seg til Tromsøs Barry White – han er jo ikke helt ukjent med soveromssoul fra før. 
Jørn og Ravi har hentet atmosfæren fra erotiske filmer, og det passer finfint. 
Og som vanlig; Ravis nye tekst skaper helt naturlige, flotte overganger til originalteksten. 
Morsomt. 
",1
"Ravi, Jørn, Wenche og Henning – «Tsjeriåu»
Denne ikoniske låten fra De Månråus – alternativt The Monroes – har jo et refreng som det er klin umulig å ødelegge. 
Her gjøres det ingenting for å fikle med låten til altfor tidlige døde Eyvind Rølles og Lage Fosheim, heller. 
Men hva gjør det? 
Dette er en naturlig avslutningshymne og «holde rundt hverandre og svaie i takt»-låt for en feelgood-serie som «Hver gang vi møtes». 
Og naturlig nok ender alle denne sesongens deltakere oppe på scenen. 
Vel blåst! 
",1
"TV-anmeldelse«Fortsatt under samme tak»: 
Overfylt hus 

Når «Under samme tak» gjenopplives, er det med så mye selvtilfredshet og fråtsing i gamle slagord at serien slår deg ut i ren nostalgioverdose. 

«Fortsatt under samme tak» 

Amerikansk situasjonskomedie i 13 deler 

Alle episoder legges ut på Netflix 26. februar 

Med: Candace Cameron Bure, Jodie Sweetin, Andrea Barber, John Stamos, Bob Saget, m.fl. 

Det siste skuddet på den bugnende omstart-stammet for film og TV-serier, er «Fortsatt under samme tak». 
Serien plukker opp tråden der «Under samme tak» startet i 1987, og fredag 26. februar pumpet Netflix ut 13 nye episoder med familien Tanner. 

Har du lest: 
Slik gikk det med «Under samme tak»-skuespillerne. 

I pilotepisoden er nesten hele den utvidede familien samlet igjen, og de nye konstellasjonene speiler starten på originalen for 29 år siden. 

Da var det Danny Tanner som var blitt enkemann og måtte få svigerbroren Jesse og bestevennen Joey til å flytte inn i det store huset i San Francisco og hjelpe ham å oppdra sine tre unge døtre. 
Nå er det eldstedatteren D.J. (Candace Cameron Bure) som er blitt enke og har flyttet inne til faren (Bob Saget) for å få hjelp med sine tre unge sønner. 

I første episode stiller de mannsterke: 
John Stamos er tilbake som onkel Jesse Katsopolis – komplett med kona Becky (Lori Loughlin) og tvillingsønnene Nicky og Alex (Blake og Dylan Tuomi-Wilhoit), Dave Coulier er tilbake som «tulleonkel» Joey, mellomsøsteren Steph (Jodie Sweetin) har tatt turen hjem fra DJ-jobbing i England, og nabojenta Kimmy (Andrea Barber) vil som vanlig ikke forsvinne. 
I tillegg har flere av dem barn. 

Det merkbare fraværet av yngstesøsteren Michelle skyldes at Ashley og Mary-Kate Olsen takket nei til å være med i oppfølgeren. 

I starten ser man at de returnerende skuespillerne ikke klarer å holde seg alvorlige når de først introduseres foran et live-publikum som reagerer med vill jubel ved enhver entré og enhver velkjent replikk. 

Og selvfølgelig er «Fortsatt under samme tak»s styrke nettopp gjensynsgleden. 
Men andre TV-gjenopplivninger, som «X-Files», har likevel klart å fornye seg samtidig som de har behold en god porsjon av nostalgifaktoren. 

Her holder det ikke at ungene sitter med nesene i hver sin mobil eller nettbrett og dermed befinner seg i 2016, «Fortsatt under samme tak» er en ren inkarnasjon av originalen. 
Tonen er den samme, de forslitte slagordene er de samme («Show mercy», «How rude»), den forutsigbare humoren er den samme (Wow – Kimmys føtter stinker fremdeles), og selv der det er nye skuespillere, er rolletypene de samme (oppgitt tenåring, snusfornuftig mellombarn og søt baby). 

Spøk med Olsen-tvillingene 

I tillegg er klipp fra originalen med i vignetten, scener fra originalen gjenskapes eller vises ved siden av de nye på delt skjerm. 

Oppfølgerserien bedriver skapløs flørt med nostalgiglade «Under samme tak»-fans. 
Andre seere er det vanskelig å se hvordan den skal klare å engasjere. 

Bure gjør en solid innsats som D.J. 0.2.: 
Den stressede alenemoren, og barna er virkelig søte. 
Varmen fra gjensynsgleden med de andre rekker å bre seg litt i brystet. 

Men etter pilotepisoden forsvinner de andre veteranene ut av huset, og sees bare i alt for sporadiske glimt når de stikker innom. 
Hovedpersonene er D.J., søsteren Steph og Kimmy, samt de to eldste kvinnenes barn. 
Det er et spinkelt «fullt hus», stappet til randen av forslitte fraser. 

Da hjelper ikke selv et tilbakeblikk til D.J og Kimmys danseopptreden på 80-tallet, lek med latino-klisjeer eller meta-moro med hvorfor yngstesøsteren Michelle ikke er til stede (hun er i New York og driver et moteimperium – og alle skuespillerne stirrer misbilligende rett i kameraet når det er sagt). 

Det blir for lite smak og farge når den eneste ingrediensen er gjentagende selvdyrkelse. 

«Fortsatt under samme tak» kan ikke få nok av seg selv. 
Dessverre kan man det som seer. 

Anmeldelsen er basert på de første 3 episodene. 
",0
"Filmanmeldelse:«Så og på jorden» 

Velment folkekomedie blir for voldsom, for meningsstappet og for dramatisk. 

«SÅ OG PÅ JORDEN» 

Sverige. 
Regi: Kay Pollak. 
12 år. 
Med: 
Frida Hallgren, Niklas Falk, Jakob Oftebro, Lennart Jähkel, Björn Granath. 

Det var i 2005 den enormt populære «Så som i himmelen» kom, filmen om den verdensberømte dirigenten som vender tilbake til sin hjembygd, forelsker seg i kassadamen på Samvirkelaget, bryter ned enhver jantelov – og så dør. 

Dette er oppfølgeren. 
Kassadamen Lena er gravid og går rett fra boogie-woogie-scenen i hjembygda til hjemmefødsel i den forlatte skolestua. 
Presten uten menighet er en fyllefant. 
Bygdas og kirkens overhoder er rasende systemforsvarere. 
Men målet er klart: 
Händel «Halleluja-kor» skal fremføres i anledning et tilstundende kirkejubileum. 

Dette er en film med enorm energi – først og fremst takket være Frida Hallgren i en særdeles inspirert hovedrolle. 
Vår egen, etter hvert overaltoppdukkende Jakob Oftebro, fungerer for øvrig også utmerket. 
Temaene er også forfriskende: 
Den ene (eller de få) mot de mange, Jantelov mot konvensjoner, stivnet religiøsitet mot menneskelig utfoldelse. 

Problemet er bare at den alltid særdeles uttrykkssterke svenske regissøren Kay Pollak stabler altfor mye drama inn i formatet. 
Og proklamerer overtydelig sin helt egne oppfatninger av hvordan Livet, Kirken og Samfunnet egentlig bør være. 
Det blir så påtrengende og plumt til slutt, at det nesten blir latterlig. 

Likevel er det godt mulig å gå ut av kinoen med en fint sentimental go'følelse. 

Filmen har norsk kinopremiere fredag 26.2. 
",0
"Filmanmeldelse «Grimsby»:Rumperakett og rølp 

Den garantert mest grisete pubrunden du blir bedt med på i år. 

Borte er sjokkeffekten med å la «vanlige» folk bli utsatt for Cohens ekstreme variant av skjult kamera i form av skikkelser som Borat eller Brüno. 
Sacha Baron Cohan har blitt altfor kjent for å drive filmatisk walraffing, men han har verken blitt for gammel eller for kjent for «sug og svelg – god helg». 
I likhet med hans forrige, mindre vellykede «The Dictator» er «Grimsby» altså ren spillefilm, halvannen time rølp og tull du kanskje trenger. 

Handlingen er altså lagt til en av Nord-Englands mindre glamorøse byer. 
Grimsby er fra gammelt av kjent for å stinke fisk, men det var i bedre tider: 
Fiskeriene er siden lagt ned, og byen er nå mer kjent som en hovedstad for ungdomsarbeidsledighet. 
Ikke så mye å le av det egentlig, men Cohen lar ikke sjansen til å sparke nedover gå fra seg. 
Vi ler mye av og ikke med overvektige, lager-drikkende sosialklienter som ikke har hørt om prevensjon – og som stadig setter nye barn til verden, krabater som banner fra de er to og røyker fra de er fem. 

En av disse er Liam Gallagher-kopien Nobby (Cohen), nibarnsfar, hooligan og generelt komplett noldus. 
Men han bærer på en vond hemmelighet! 
Nobby ble nemlig skilt fra lillebroren som liten. 
Nå er han på sporet av Sebastian, som siden han forlot Grimsby har blitt superhemmelig agent i M16. 
Med den dumme storebroren sin på sporet er verden i fare – og «Grimsby» blir til tider heseblesende fullstendig crazy action og «James Bond»-triks og stunts fra en annen verden. 
Vi får avstikkere til Uganda og Sør-Afrika før vi lander under VM-finalen mellom Tyskland og England i Chile. 
Puh! 
Cohen topper den legendariske skrotum-scenen fra hotellrommet i «Borat» flere ganger. 
Stikkord: 
Ballesuging, rumperaketter og massiv «sperming» fra inne i baken på en elefant. 
Greier man kanskje kan tro man har vokst fra, men som man likevel blir sittende å hikste av i kinosalen. 
Jeg tror Cohen-fans vet hva jeg snakker om, andre vil forlate kinosalen hoderystende. 
Og på en helt vanvittig måte klarer Cohen til slutt å vise at han kanskje har hjertet på rett plass likevel – du har nemlig ikke sett det siste av «bermen fra Grimsby» når storebror Nobby tar av sted for å finne den fortapte bror. 
Du har min godkjenning til å ta deg fri halvannen time for å lete opp din indre Nobby – jeg tror det kan være sunt! 

ØYSTEIN DAVID JOHANSEN 
",1
"Filmanmeldelse:«Zootropolis» 

Liten kanin og kul rev finner actiontonen i et fargerikt eventyr. 

Usa. 
6 ÅR. 
Regi: Byron Howard, Rich Moore. 

Norske stemmer: Sofie Bjerketvedt, Jan Martin Johnsen, Strig Henrik Hoff, Mari Maurstad, Hanne Sørvaag, Linni Meister. 

Det er ikke størrelsen det kommer an på. 
«Alle» kan nå sine drømmers mål. 
Jo da, klisjesetninger er ingen mangelvare i denne handlingsmettede animasjonsfilmen fra Disneykonsernet. 

Litt overtydelige blir det underveis, men tempoet er høyt, og handlingen er på alle måter fargerik og spekket med artige små detaljer. 
Assosiasjonene til gangster og mafiafilmer er velfungerende tilleggselementer, godt tilpasset de voksne som er i følge med sine yngre poder på kino. 

Vi befinner oss i en verden der dyrene har funnet fred, rovdyr og pattedyr lever i en tilsynelatende harmoni; en oppjustert, kvikkere og noe mer kommersiell utgave av vår hjemlige Hakkebakkekog. 

Den stolte og sta lille kaninjenta Judy, insisterer på å bli den første kaninpolitidame i dette fiktive dyreriket. 
Vel framme ved målet må hun overbevise en del mannlige kolleger bestående av de virkeligstore dyra. 
Men Judy er ingen vanlig «Frøken Kanin» eller en bunny-berte fra Playboy-arenaen. 

Med labber, lange ører og en kvikk hjerne tar hun kommandoen i kampen mot det som skal vise seg å være en gedigen trussel mot freden i Zootropia. 
Hennes beste allianse er en rev; en røver med smarte triks og et godt hjerte. 

Vennskap og arbeidsforhold settes på kraftige prøver når det viser seg at «noe» er i ferd med å gjøre rovdyrene til det de i utgangspunktet er - rovdyr. 
Og en fresende leopard er ingen hyggelig opplevelser for hverken kaniner, muse eller et lam. 

Underholdende og spennende handling til tross (NB! det er en grunn til at det er 6-års grense), så er det litt for mange velmenende ord og vendinger til at filmen når opp i toppskjiktet. 

Borghild Maaland 
",1
"Filmanmeldelse:«Zoolander 2» 

Bedriten kjendisparade. 

USA. 
Regi: 
Ben Stiller. 
12 år. 
Med Ben Stiller, Will Ferrell, Christine Taylor, Penélope Cruz, Owen Wilson, Sting. 

Er det noen som husker «Zoolander» fra 2001, der Ben Stiller fremstiller verdens mest hjernedøde mannlige supermodell, som via fomlete og totalt unødvendige veier kommer til å myrde Malaysias statsminister? 

Vel: 
Det er mulig – filmen oppnådde en viss kultstatus med sin overdådige dumskap. 

Verre, da at selvsamme Stiller forsøker å blåse liv i liket nå. 
I sakens anledning har han fått et bredt utvalg av stjerner fra musikkliv og moteverden til å stille opp og drive ap med seg selv. 
Justin Bieber i en gjennomborende rolle, for eksempel. 
Og en hujende moteguru Valentino. 

Da kan man trekke litt på smilebåndet, for så vidt. 
Men ellers? 
Zoolanders grassate selvnyting er fryktelig kjedelig, Owen Wilson bare nesevis, Penélope Cruz attraktivt håpløs, Will Ferrell overvektig monstrøs. 

Man skal være bra drita for å le av dette. 

Og det anbefales ingen. 
",0
"Filmanmeldelse:«Sauls sønn» 

«Sauls sønn» kommer tett på å fortelle om det ubeskrivelige. 
Og den gjør det med sober kløkt. 

Ungarn. 
Regi: 
Laszlo Nemes. 
15 år. 
Med: Géza Röhrig, Levente Molnar, Urs Rechn, Géza Röhrig, Levente Molnar, Urs Rechn, Todd Charmont, Sándor Zsótér. 

Det handler om den ungarske jøden Saul i konsentrasjonsleieren Auswitch-Birkenau i 1944. 
Den «industrielle» utryddelsen av jøder var på sitt mest djevelsk effektive, Saul er plukket ut til å jobbe i en «sonderkommando»; fanger som selv var slavearbeidere i utryddelsesmaskineriet med litt bedre forhold enn andre – mens de noen måneder fikk utsatt sin egen garantert sikre død. 

En helt sinnssvak situasjon, selvfølgelig. 
Men altså dokumentert historisk virkelighet. 
Saul og hans «kommando» lever et slags liv innenfor de vanvittige rammene: 
Lede ofrene («kolli», tysk «stück», som de industrieffektivt blir omtalt som) inn i gasskamrene, frem til grøftene de skal skytes ved og begraves i når forbrenningsovnene ikke lengre har kapasitet nok, de rydder tøy, sorterer verdisaker, sleper lik, skurer, skuffer aske. 

Det er jo ikke til å tåle. 
Men filmen går rett på – og skaper likevel en nødvendig distanse som gjør det mulig å se filmen, gjennom hele tiden å følge Saul tett, tett. 
Han røper ingenting med ansiktet, han jobber intenst, observerer alt. 
Mens vi observerer ham. 

Så en dag skjer noe: 
En ung gutt i haugen av lik fanger Sauls oppmerksomhet; han kaller ham sin sønn. 
Og Sauls besettelse – hans absolutt siste og ekstreme forsøk på en slags humanitet – blir at gutten må få en begravelsen, ikke ende i krematorieovnen. 
Han gjør absolutt alt som er mulig – det er minimalt – for å bevare liket, vaske det, skaffe en rabbiner til å lese kaddish (bønn for den døde) og jordfeste ham. 

«Sauls sønn» er en tvers i gjennom rystende filmhistorie, men fortalt på en måte som er mulig å forholde seg til. 
For øvrig er den også Oscar-nominert. 
Den har faktisk et nyansert syn på de impliserte, selv under disse helt ekstreme forholdene. 
Og den inciterer på menneskelighetens enorme verdi – av og til: eneste verdi. 

Det er et kraftfullt budskap, også til vår tid. 

JON SELÅS 

Filmen har kinopremiere fredag 18. februar. 
",1
"Filmanmeldelse:«Palio» 

Tenk deg en by der det aller, aller meste av rivalisering, bydelskriging, ære, skam, nederlag og seiere siden middelalderen er tillagt et hesteveddeløp to ganger årlig på byens torv. 

Storbritannia. 
Regi: Cosima Spender. 
Medvirkende: 
Gigi Bruschelli, Giovanni Atzeni, Silvano Vigni, Andrea de Cortes, Renato Romei. 

Drar du til italiensk Siena i Toscana, så er det akkurat det som er tilfelle. 
Dette er italiensk machokultur – med bred tilslutning av hele befolkningen – på sitt mest outrerte. 
Dette er det lokale livet og kulturen og det sosiale hierarki samlet i noen sekunders vilt ritt. 
Overalt ellers ville dette vært subkultur; i Siena er det tilværelsens høydepunkt, på godt og vondt, skal vi tro denne filmen. 

Og det skal vi kanskje. 
For det er i alle fall en grundig dokumentert historie. 
Som nok vil gi enkelt dyrevenner frysninger – bortsett fra at man selvfølgelig ikke kan vinne noe som helst uten at hestene er helt tipp topp. 

Dette er en film som på effektivt vis kan forene hesteinteresserte og kulturopptatte. 
Noen av oss andre vil stille oss ikke fullt så engasjert undrende. 

JON SELÅS 
",1
"Admiral P – «Everyone's Honesty»
Admiralen fortsetter sin gode sangtrend og skaper sedvanlig karibisk godfølelse i tv-stua. 
Riktignok presser han inn litt for mange ord i versene – han har oversatt låta til norsk – men selve refrenget er en ordentlig lykkepille og umulig å bli sur av. 
Nok en solid innsats fra Admiral P! 
",1
"Jørn Hoel – «Won’t Go Near You Again»
Unnis signatursang har blitt en intenst nær pianoballade i Jørns hender, enda mer melankolsk enn originalen og enda mer personlig når den blir oversatt til norsk. 
En dønn seriøs Jørn selv synger slik han alltid bør gjøre; hest og lavmælt og med konsentrert varme i stemmebåndene. 
Praktfullt! 
",1
"Ravi – «Perfectly Alright»
Ravi blir tredjemann i kveld som oversetter fra engelsk til norsk, og som vanlig er han stødig med ordene; tekstene hans er så enkle og liketil og naturlige, men likevel meningsfulle. 
I kveld blir han imidlertid noe tam og lettbeint i det musikalske tonefølget – det spraker liksom ikke tilstrekkelig av melodien her. 
",0
"Eva Weel Skram – «Anything ‘bout June»
Det synes helt klart at Eva kjenner denne låta godt fra før; fraseringene hennes er bare nydelige, spesielt i refrenget. 
Jeg skulle ønske hun hadde valgt en annen innpakning enn det eterisk flytende U2-teppet som låten har fått her, men Eva synger iallfall fletta av arrangementet. 
",1
"Wenche Myhre – «Striking»
Sist var Wenche discodiva, denne gangen utforsker hun et mørkere rock-terreng. 
Noe stampende innledningsvis, men du verden som Wenche synger når hun går opp i toneleie. 
Det er synd at så store deler av denne låten ligger lavt vokalt, men Wenche skal likevel ha plusspoeng for en dristig og opprocka remake. 
",1
"Henning Kvitnes – «Natta sola»
Finere blir det ikke når Henning får bandet til å låte som The Band (!) og legger sin velkjente patina av stemmevarme og nærhet over denne hyllesten til Lofoten. 
Henning er også garvet nok til å gjøre dette til en klassisk Henning Kvitnes-låt og gir den ytterligere kvaliteter. 
Fabelaktig! 
",1
"Filmanmeldelse:«Brooklyn» 

Denne filmen viser effektivt hva vi har mistet, når mer og mer sensasjonelt bråk & spetakkel dominerer kinotilbudet. 

Irland/Storbritannia/Canada. 
Regi: John Crowley. 

Med: Saoirse Ronan, Emory Cohen, Emily Bett Rickards, Domhnall Gleeson,Julie Walters, Jim Broadbent, Nora-Jane Noone, Michael Zegen, Paulino Nunes, Lindsey Elizabeth, Jenn Murray, Eve Macklin 

Vi snakker nemlig om en nydelig, lavælt «litterær» historie, manusført av Nick Hornby etter Colm Toibins roman ved samme navn. 

Det handler om unge Eilis som rundt 1950 forlater en stillestående irsk landby for å forsøke lykken - som så uendelig mange andre irer - i New York. 
Og det er i grunnen det hele. 

Rent bortsett fra at inne i noe så smålåtent, finnes en ytterst innholdsrik fortelling om et ungt og interessant menneske i utvikling, om en plettfri tidskoloritt, et miljø til å tro på, mennesker å identifisere seg med. 
Det illustreres praktfullt over temaer som tilhørighet og lengting, om sorg og glede, kjærlighet og tvil, omsorg og ondskap. 
Det aller meste antydet, henvist til og ledet frem mot. 

Men man er aldri et øyeblikk i tvil om filmens retning og innnhold! 
Mye av dette takket være den unge, bråbegavede Saoirse Ronan, som på sitt betydelige repetoar også behersker den ytterst sjeldne kvalitet at hun kan spille ut hele dramaer bare med øynene sine. 

Men hun er langt fra alene. 
Veteraner som Julie Walters og Jim Broadbent leverer prikkfritt. 
Og det er en relativ nykommer , her, ved navn Emory Cohen, som man umiddelbart forstår er i starten av en stor karriere. 

«Brooklyn» er en finstemt og meget givende filmperle, som kanskje lett kan oversees. 
Men ikke bør det, av elskere av virkelig god film! 
",1
"Filmanmeldelse:«Birkebeinerne» 

SJUSJØEN (VG) 
«Birkebeinerne» finner aldri riktig ut av balansegangen mellom å være et nasjonalepos og det å fremstille levende mennesker. 

Norge. 
Regi: 
Nils Gaup. 
12 år. 
MED: Jakob Oftebro, Kristofer Hivju, Pål Sverre Hagen, Thorbjørn Harr, Nikolaj Lie Kaas, Søren Pilmark, Bjørn Sundquist, Benjamin Helstad, Ane Ulimoen Øverli, Fridtjov Såheim, Stig Henrik Hoff, Thea Sofie Loch Næss. 

Resultatet er blitt en underlig og ujevn blanding. 
Dels kostymedrama, dels skioppvisning, dels såpeopera, dels noe riktig engasjerende. 

«Alle» nordmenn har vel hørt om birkebeinerne. 
«Alle» har sett et klassisk norsk maleri (av Knud Bergslien fra 1869), om ikke annet så i sine skolebøker. 
Det viser birkebeinerne Torstein Skevla og Skjervald Skrukka som frakter den vesle påståtte kongesønnen Håkon Håkonsson over fjellet til Nidaros i 1206. 
Det er denne filmens hovedhistorie. 

Birkebeinerne var en gruppering av flere i en meget urolig tid for Norge, i perioder preget av borgerkrig mellom ulike grupperinger og med noen utenlandske interesser og Kirken som uhellig parter. 
Baglerne var deres klarest identifiserte fiender, stadig og grenseløst grusomt i hælene på være helter Torstein og Skjærval. 
Historiske fakta flyter nokså fritt omkring. 
Denne filmen vil nok ikke blir brukt i historieundervising på universitetsnivå. 
Men uansett: 
En film må finne sin egen vei, dikte på sitt vis og lage fengende drama. 

Nils Gaup har maktet dette med legendarisk og historisk stoff glitrende tidligere, både med «Veiviseren» og «Kautokeinoopprøret». 
Denne gangen får han ikke avstemt elementene godt nok. 
En ting er den særdeles brokede bakgrunnshistorien; den er fortsatt forvirrende. 
En intern birkebeinerfeide i deres hovedsete i Nidaros, tilslører mer enn den forklarer. 
En «nasjonal» middelalderfilm har dessuten den vanskelige utfordring å sveve mellom historie og modernitet stor nok at dagens kinopublikum kan identifisere seg med menneskene det fortelles om. 
Det går ikke aldeles bra. 
Ikke minst streves det påtakelig, særlig innledningsvis, med å få dialogen til å gli sømløst. 
Aller best går det når en mann som Kristoffer Hivju av ulike grunner går fra konseptene. 
Da smeller det! 

Joda: det er mye å se på. 
Skikjøringen er imponerende, lanskapet grenseløst vakker, slåssingen rå nok, nordlyset fantastisk, musikken litt for pompøs og vesle Håkon selv er et sjarmtroll i sin uvitende hovedrolle. 
Faktum er at det er langt fra usannsynlig at «Birkebeinerne» meget vel kan komme til å bli en betydelig eksportartikkel; den er stappfull av det meste som store deler av verden vil oppfatte som ubegripelig eksotisk ved Norge og nordmenn. 

Likevel, for denne anmelder: 
Et nasjonalt halvtreff av en middelalderballade. 

PS: 
Filmen ble sett i et fantastisk snøamfibium på Sjusjøen i kveld. 
Det er likevel nokså utenkelig at finstemte detaljer har gått anmelderen forbi. 
",0
"Admiral P – «Joanna»
For en gangs skyld synger admiralen mer enn han toaster – det kan han trygt fortsette med. 
Igjen klarer han å vektlegge positiviteten på en helt naturlig måte. 
Dette er en av Eva & The Heartmakers aller fineste låter, men den kler utvilsomt også gyngende, glad reggae. 
Kosestemning fra første stund i kveld! 
",1
"Wenche Myhre – «Gone In A Flash»
Wenche starter litt stivt, men blir kjapt discodronning med autoritet både i blikk, holdning og tolkning. 
Hun kunne kanskje lagt ytterligere trøkk i vokalen, slik det er i resten av uttrykket, men dette er en både modig og morsom versjon. 
Og det pirrer absolutt tilstrekkelig i dansefoten av innsatsen hennes. 
",1
"Henning Kvitnes – «Signals»
Man blir nesten nostalgisk når Henning går tilbake til tidlig i karrieren, da heartlandrocken lå hjertet hans aller nærmest. 
Han er en ener som rolig trubadur, men du verden så gøy å ha ham på plass igjen også i rock’n'roll-fotsporene til Springsteen, Petty og Mellencamp. 
Her blir vi for alvor minnet på allsidigheten hans. 
",1
"Unni Wilhelmsen – «Told You»
Oslos Dolly Parton skuffer ikke. 
Unni hater fiksfakserier og kler denne låta naken inn til beinet – eller inn til melodien, om du vil. 
Og den er i utgangspunktet sterk. 
I dette tilfellet oppdager vi faktisk i Unnis versjon hvor sterk den er. 
Det ørlille country-elementet er dessuten en helt riktig farvelegging av den. 
Suverent! 
",1
"Ravi – «Calling You»
Sesongens gjøgler kan også være seriøs. 
Her lager han en nydelig, melankolsk pianoballade med en så enkel, men fin tekst som bare Ravi kan skrive. 
Denne versjonen kommer til å gå rett inn i flere hjerter enn hos jentene rundt bordet. 
De sliter forresten seriøst med tårene her, hvilket er forståelig. 
",1
"Jørn Hoel – «Superhero»
Jørn har ikke bare grus i stemmen i kveld, han har et helt pukkverk. 
En seig rhythm’n blues-versjon som lener seg hardt mot Joe Cockers «You Can Leave Your Hat On». 
Jørn blir dessverre statist i sitt eget show når han trikser frem overraskelsen: 
Evas ektemann. 
Hans gitarsolo setter fyr på hele låten, men det skulle jo liksom være Jørn i fokus her da. 
",0
"Filmanmeldelse:«The Danish Girl» 

Film om transseksuelt ikon, som svinger fra det dypt innsiktsfulle til noe nokså maniert. 

«DEN DANSKE PIKEN» 

USA. 
Regissør: 
Tom Hopper. 
9 år. 
MED: Eddie Redmayne, Alicia Vikander, Amber Heard, Ben Whishaw, Matthias Schoenaerts, Victoria Emslie, Adrian Schiller, Richard Nixon, Paul Kerry, Helen Evans, Michael Gade Thomsen, Alicia Woodhouse. 

«Den danske piken» er løselig basert på historien om Einar og Gerd Wegener, et dansk kunstnerektepar, på 1929-tallet. 
Etter noen års kjærlighetsfullt ekteskap skyller de skjellsettende realiteter inn over paret: 
Han blir mer og mer klar over sin transseksualitet, inntil han til slutt erkjenner at han egentlig er en kvinne i mannskropp. 
Einar Wegner våger til slutt det aller største spranget; han blir verdens første person til kirurgisk å skifte kjønn; 
Han blir Lily Elbe. 

Historien er altså kjent. 
Det helt avgjørende for en film som denne, blir da prosessen som beskrives. 
Transseksualitet er et ømtålig emne, selv i dag. 
Tenker man 100 år bakover, blir implikasjonene mange, mange ganger større; sosialt, medisinsk, juridisk. 
Disse forstørrede rammene legger alt til rette for et glimrende kostymedrama: 
Kravet til hemmelighold og løgner åpner muligheter både til større tragedie og mer åpenbar humor. 
Likevel ligger det en kjerne av universell utfordring i historien: 
Når et menneskes ubønnhørlige identitetsutvikling betyr et totalt brudd med den personen vedkommende engang var, får det uhyre konsekvenser også for hins nærmeste. 

Gerda får dette i fanget. 
Hun er forståelsesfull – endog en tidlig pådriver for mannens prosess. 
Etter hvert blir det vanskeligere; mye vanskeligere! 
Og her er filmen ofte god; observant, deltagende men konsekvent. 

Eddie Redmayne som Einar/Lily er Oscar-nominert for sin rolle (Han vant for øvrig i fjor for sin tolkning av fysikkgeniet Stephen Hawking i «The Theory of Everything»). 
Igjen er han glitrende i en skuespillerutfordring av aller mest spektakulære sort. 
Problemet er bare at regi, foto og musikk dveler periodevis litt for mye med de samme faktene, det samme toneleiet, det samme blikket, den samme blygheten. 
Etter hvert får det over i regelrett koketteri, Oscar-beilende koketteri. 

Annerledes da, med svenskenes fenomenale Alicia Vikander. 
Litt utydelig rundt Redmaynes show innledningsvis. 
Men etter hvert overtar hun det meste: 
Så presist, fyllestgjørende og dramatisk til stede i hver eneste scene, at hun uten videre må utpekes til den klare favoritten i Oscar-kategorien for beste kvinnelige birolle. 

Alt i alt en severdig film om et stadig kilent, og derfor viktig, tema. 

JON SELÅS 
",1
"TV-anmeldelse «Black Widows»:Eksplosive enker 

På sitt beste er «Black Widows» en frisk og feminin «Lilyhammer». 
På sitt verste er serien en ubestemmelig, nordisk farse. 

Nordisk dramaserie i 8 deler 

Sendes på TV3 torsdager kl. 21.30 og er tilgjengelig på Viaplay 

Med: Bl. a. Synnøve Macody Lund, Kyrre Hellum, Peter Stormare 

Det er noe friskt og annerledes over «Black Widows» som lukter både krim og komedie. 

Serien er en nordisk samproduksjon og nyinnspilling av den finske originalen «Mustat lesket» som hadde stor suksess i Finland i 2014. 

Vi har nok blekdystre, sobre nordiske krimserier. 
Å se farger, varme og en vekt på humor er ved første øyekast en fryd for øyet. 

Problemet er at serien i iveren etter å skille seg fra nordisk noir ender i en slags ubestemmelig nordisk farse. 

Allerede før åpningsvignetten ser vi de tre hovedpersonene, Johanne, Rebecka og Kira, spilt av Synnøve Macody Lund, svenske Cecilia Forss og danske Beate Bille, sende sine menn avgårde på en båttur der båten snart sprenges i filler. 

Har du lest: 
TV 2 lager ny sesong av «Det tredje øyet». 

Gjennom korte fragmenter av telefonsamtaler over bilder av skjærgårdsidyll og de tre parene på vei til et sommerhus i Norge, forstår vi at alle kvinnene er i vanskelige ekteskap de nå planlegger en vei ut av. 
Trusler og vold antydes, og at konene tror de kan klare det om de står sammen. 

Når vignetten kommer, viser den velmanikyrerte hender som baker. 
Det vil si, det ser først ut til å dreie seg om baking, men snart skjønner vi at det dreier seg om knaing og montering av eksplosiver. 

Enker i kattepine 

Det er når Kyrre Hellum deretter entrer serien som kriminalinspektør Peter Wesselø vi skjønner at «Black Widows» sikter se 

vel så mye til humor-segmentet. 
Han er overlagt klønete og ubekvem, og Rebecka og Kira reagerer med overdreven gråt og en improvisert historie. 
Johanne er den fattede av de tre, som tar ulykken med tilsynelatende ro og prøver å roe ned de andre. 

Mer om TV: 
Disse seriene kan du glede deg til i 2016. 

Vi skjønner fra en sekvens der Johanne forteller politiet den pyntede versjonen av dagens hendelser, mens bildene vi får se viser noe helt annet, at de tre ektemennene var av den ustabile, mistenksomme og aggressive typen. 
Én av dem så også grunn til å gå med ladd pistol. 

Et vell av elementer i de første episodene bidrar til bildet av tre menn, alle kolleger i samme svenske bedrift og tilsynelatende med svin på skogen, som flere kunne tenkte seg å rydde av banen. 

Komikken ligger både i enkenes reaksjoner i etterkant, og i politiets etterforskning. 
«Black Widows’» motvekt til Saga og Martin er foruten norske Peter svenske Folke, spilt av Peter Stormare. 
Folke ønsker 
Peter velkommen til et bøttekott av et kontor, og sier han vil samarbeide med nordmannen, samtidig som han gjør narr av enhver språklig forskjell. 

«Lilyhammer»-lynne 

Serien er, blant annet av Macody Lund, beskrevet som en blanding av «Fargo» og «Desperate husfruer». 
Men «Black Widows» mangler «Fargo»s underfundighet og har i stedet tilløp til slapstick á la Fritjof Fomlesen. 
I tone er den mer lik en kvinne-drevet variant av «Lilyhammer» enn tradisjonell krim eller drama. 

Scener der kvinnene befinner seg i knipe og politiet er nær å få snusen i noe, skjemmes av overtydelig, nærmest «Olsenbanden»-komisk xylofonklunk, og de dramatiske scenene får tilsvarende overtydelig «nå er det spennende»-bakgrunnsmusikk. 

Det er synd når skuespillet i all hovedsak er severdig. 
Spesielt Macody Lund og Cecilia Forss overbeviser som to ulike, men begge ganske kontrollerte rollefigurer. 
Macody Lund er god som lunken beregnende mens Forss leverer en enke med flere nyanser av varme og usikkerhet. 

Ken Vedsegaard, kjent fra «Krøniken» og «Forbrytelsen», spiller tilsynelatende skummelt lett voldelig psykopat, og Stormare ser ut til å storkose seg som joviale Folke. 

Selv om serien sikter på å være en motvekt til typisk nordisk noir, er det i dramascenene den kommer mest til sin rett. 
I balansegangen mellom krim og komikk havner «Black Widows» litt for ofte skrevende midt imellom. 

Regissør Janic Heen, som står bak tre episoder av både «Spesialenheten» og «Mammon» sesong 2, kunne med fordel strammet balanselinen. 

Kan du se for deg en blanding av «Solsidan», «Neste sommer» og «Torpedo», og tror du vil like det, er «Black Widows» serien for deg. 
",0
"Filmanmedelse:«Tordenskjold og Kold» 

Tordenskjold har seg med damer i dyner og Dynekil i en fargesprakende, men nokså platt film. 

Danmark. 
15 år. 
Regi: 
Henrik Ruben Genz. 
Med: 
Jakob Oftebro, Martin Buch, David Dencik, Ole Christoffer Ertvaag. 

Den danske regissøren Genz, godt støttet av Erlend Loes manus har boltret seg i sannheter, halvsannheter og en del usannheter i sin roadmovie-fortelling om sjøhelten Tordenskjolds siste måneder før han ble drept i duell i Gleidingen i Tyskland i november 1720. 

Eller ble han nå det da, drept i duell? 
Filmens snedige slutt leker seg med andre, langt mindre flatteringene løsninger, som faktisk er med å gi filmen en dybde den ellers glatt glir unna. 

I stor grad dreier det seg om en viseadmiral som i mangel av en krig må få utløp for testosteronet gjennom stadig erobring av kvinner, og gjennom heftig bruk av et noe begrenset vokabular. 

Det går mye i pikk og pule, eller svulstige gjenfortellinger om da svenskene ble slått sønder og sammen i Dynekilen. 
Filmens Tordenskjold fremstår som en ensom, sjøldiggende rockestjerne på speed i et dekadent miljø; synlig poengtert gjennom bruk av en del rockemusikk og språklige formuleringer anno 2016. 

Det fungerer delvis som underholdende bonus i en film der kostymer og kameraføring er av solid håndverk. 

Jakob Oftebro er nå rene «Oftebrukt» i skandinavisk film og TV-produksjon. 
Ikke uten grunn; han har talent, teft og en utstråling som kler filmformatet utmerket. 
Bare i løpet av noen få uker er han aktuell i hele tre filmer, «Gullkysten» og «Birkebeinerne», i tillegg til Tordenskjold. 
At han nå har fått en sentral rolle i storfilmen «Snømannen» bekrefter hans posisjon i det skandinaviske filmmarkedet. 
Da får vi heller tåle at akkurat «Tordenskjold og Kold» er blant de mer forglemmelige. 

Og i samspillet mellom Oftebro og Buch, som henholdsvis Tordenskjold og hans tjener Kold, finnes absolutt god kjemi og fine glimt. 
Oftebro bykser rundt som en sjarmerende flørter og trassig kar, mens Buch nyanser den til tider hardt prøvede kammertjener med nennsomhet. 

Men filmen som helhet havner mellom flere stoler; noen doser sarkasmer, litt moderne road-movie, en dæsj reflektert alvor. 
Uten å overbevise i hverken den ene eller annen retning. 
",0
"Filmanmeldelse:«Gråtass - gøy på landet» 

Enkel og absolutt godlynt film for de aller minste; denne vil bli satt pris på! 

«GRÅTASS – GØY PÅ LANDET» 

Norge. 
Regi: 
Peder Hamdahl Næss. 
Tillatt for alle. 
MED: Elias Søvold Simonsen, Stein Winge, Jeppe Beck Laursen, Dagny Backer Johnsen, Hege Schøyen, Kari Ann Grønsund. 

Traktoren Gråtass burde være kjent for de fleste nå. 
Selve traktoren (den britiske Ferguson TE20) var i sin tid selve innbegrepet på motoriseringen av norsk landbruk etter krigen. 
På 90-tallet gjorde Fantasi-Fbrikken i Tønsberg Gråtass levende igjen – bokstavelig talt. 
Han ble både TV-serie, teater, billedbøker, musikk-CD-er, leker og spill. 
Til slutt kom det er par spillefilmer. 
Og for nye generasjoner med unger kommer det nå tre nye kinofilmer, hvorav «Gøy på landet» er den første. 

Det er en ytterst enkel filmfortelling: 
Gustav drar med sine foreldre fra byen til langt på bondelandet på sommerferie. 
Gustavs savn etter asfalt under rullebrettet, blir raskt avløst av landlivets ikke alltid helt enkle gleder på nabogården: 
Der er det nye venner å finne, der er det morsomme dyr. 
Og der er selvfølgelig selveste Gråtass, som lekent spiller med på både opp- og nedturer. 

Det er ikke til å legge skjul på at denne filmen minner mye om «Karsten og Petra»-filmene. 
Ikke minst fordi «Karsten» – Elias Søvold Simosen – nå er blitt Gustav i «Gråtass». 
Men også temaer og tone ligner, bortsett fra, kanskje, at i «Gråtass» er de voksne mer tullete og rare. 
God gammeldags slapstick er da også en viktig – og lattervekkende – ingrediens. 

Det er et viktig element som ikke bør utelates her. 
Det er viktig for en film-mener – antagelig ikke for barna. 
Likevel: 
På grunn av gunstige incentivordninger er denne filmen spilt inn i Irland. 
Det er både synd og skam at en norsk barnefilm om en byunges møte med landlivets ulike gleder og utfordringer av økonomiske grunner ikke kan spilles inn i Norge. 
Forhåpentligvis kan incentiv-prøvene som så vidt er innledet også hos oss, rette på det i fremtiden. 
For egentlig, og på mange måter, blir dette alt for dumt! 

JON SELÅS 
",1
"Filmanmeldelse:«The Big Short» 

Energisk, opprørt og uhyre underholdende om da bankboblen sprakk. 

«The Big Short» 

USA. 
Tillatt for alle. 
Regi: 
Adam McKay. 

Med: Christian Bale, Ryan Gosling, Steve Carell, Brad Pitt. 

Hvordan forklare noe så døllt og komplisert som finanskrisen anno 2007 til et publikum som har betalt for å underholdes og vil ha valuta for pengene? 

«The Big Short»-regissør Adam McKay har svar: 
Man lar Margot Robbie, i et boblebad, holde et kort, oppklarende foredrag. 

Det som skjedde på Wall Street i 2007 og 2008 kunne få hvem som helst til å føle seg dum. 
Det var også meningen: 
Smartingene bak de stadig mer komplekse «gjeldspakkene» som viste sitt verdiløse ansikt da det omsider smalt, visste hva de holdt på med. 
Å gjøre «produktene» mest mulig uforståelige var selve planen. 

Å la en naken Robbie forklare kjedelige ting mens hun nipper til et glass champagne, er én av mange strategier McKay benytter seg av for å lage film av dette stoffet. 

«The Big Short» er full av slike grep. 
Skuespillere som bryter gjennom «den fjerde veggen» og snakker direkte til oss i publikum. 
Innklipp fra nyhetssendinger, reklamesnutter og hip hop-musikkvideoer. 
Hyppig bruk av stillbilder. 

Selena Gomez dukker også opp, popkids. 
For å redegjøre om atferdsøkonomi, i tospann med professor Richard Thaler. 

Filmen kunne lett ha knelt under vekten av disse fiffige påfunnene. 
Men så skjer ikke. 

McKays manus baserer seg på Michael Lewis' bok med samme navn fra 2010. 
Lewis er regjerende verdensmester i å skrive om økonomi for oss som egentlig er bedre i gresk, uten å kunne ett ord gresk. 

Historien fortelles fra synsvinklene til fire av finansakrobatene som så hvilken vei vinden blåste før de fleste andre. 
Ryan Gosling er den ærgjerrige kjekkasen Jared Vennett. 
Christian Bale den nær autistiske doktoren Michael Burry. 
Steve Carell gestalter den rasende, rettskafne Mark Baum. 
Brad Pitt spiller den økologisk orienterte hippiekapitalisten Ben Rickert. 
(Noen av navnene er fiktive, men alle er basert på virkelige mennesker). 

Alle gir sitt aller beste til McKays kløktige film. 
Det skader på ingen måte at «The Big Short» dessuten er fylt til randen av særs minneverdige bifigurer. 

McKay gidder ikke engang prøve å skjule sin rettferdige harme. 
Åtte millioner mennesker mistet jobbene sine som følge av disse menneskenes heisatur, hevder han avslutningsvis. 
Og nå er de i gang igjen. 

Ikke bare er «The Big Short» en av de sinteste amerikanske filmene på denne siden av «Network» (1976). 
Den er jammen like briljant underholdende også. 

MORTEN STÅLE NILSEN 
",1
"Unni Wilhelmsen- Ska'kke gi opp 

Terningkast 3. 
For første gang (eller har vi blitt bortskjemte?) makter ikke Unni å gi nok dybde eller farve til sitt bidrag. 
Hun skal ha kudos for å fjerne seg helt fra reggae-utgangspunktet, men blir likevel litt for endimensjonal i denne straite pop-fremføringen. 
Hun synger som vanlig flott da, det skal ingen ta fra henne. 
",0
"Jørn Hoel - Spinnvill
Han vet å plukke låter med omhu, den dameglade Jørn… 
Her skaper han smygende soveromssensualitet der originalen ennå ikke er ferdig med vorspielet. 
En sakte blues som er skreddersydd for Jørns stemme - elskeren i snøen er tilbake! 
Ros også til bandet - de blir egentlig altfor sjeldent nevnt i disse anmeldelsene - for flott koring og en uhyre poengtert gitarsolo avslutningsvis. 
",1
"Eva Weel Skram- Snakke litt 

Vow…! 
Hvem trodde at det bodde så mye mørk, mystisk villskap i den tilsynelatende søte og snille Sogndalskvinne? 
Hun synger med hjertet utenfor blusen og tar låten til et radikalt annet sted, inn i de norske huldreskoger der ekkoet fra Gunnhild Sundli og Gåte dirrer i rommet lenge etter at hun er ferdig. 
For en innlevelse, for en versjon! 
",1
"Wenche Myhre- Engel 

Her kan det virke som om arrangørene har vært uenige om hvilken retning de skal ta låten - skal det være en orkestrert sviske eller skal vi gå for en pompøs heavy-ballade? 
Wenche har knapt sunget bedre og med mer innlevelse hittil i Hver gang vi møtes-sesongen, men resultatet er unektelig en liten musikalsk bastard som står på to sko i ulik størrelse. 
",0
"Ravi- Følelse 

Gjøgleren fra forrige lørdag lever i beste velgående… 
Ravi vet hvilke sjarmknapper han skal trykke på, og tross en stakkato åpning løsner det meste når 39 barn stormer inn på scenen. 
Barnekor i popmusikk blir aldri feil, bare spør Donkeyboy. 
Dermed avsluttes kveldens utgave med forbausende lite reggae, som jo er hovedpersonens favorittdomene, men som sist gang; med en fest. 
",1
"Filmanmeldelse:«Youth» 

Det er ingen skam å bli gammel. 
Men melankolien unngår man ikke! 

Italia. 
Regi: Paolo Sorrentino. 
9 år. 
MED: Michael Caine, Harvey Keitel, Rachel Weisz, Jane Fonda. 

«Youth» er en film om og med dveling: 

To eldre herrer befinner seg på et luksuriøst sveitsisk spa-hotell. 
Michael Caine er komponisten som har trukket seg tilbake. 
Harvey Keitel er filmregissøren med en fortsatt levende drøm om et siste, strålende mesterverk. 
I og rundt disse to - og omgitt av en slående vakker natur - veves noen tråder av fortid og fremtid, av ting man rakk og det det aldri ble tid til, kjærligheter funnet og tapt. 
Noen fortredeligheter er det også, selvfølgelig: 
Tissing i tide og utide, kroppens forfall, minnenes avsvekking. 
Men også betydelig og forsonende humor. 

Michael Caines evne til meningsfylt mini-mimikk er helt usvekket. 
Harvey Keitels macho-minner likeså. 
Fotograferingen er glitrende, musikken rett og slett vakker. 
Og inn i herrenes forsøk på selvbedøvende avklaring, finnes en krets av gode biroller: 
RachelWeisz som datter/manager til komponisten, en forrykende Jane Fonda som en tidligere elskerinnne/skuespiller, Paul Dano som den typecastede actionskuespilleren. 
Samt et par yngre damer, da, hvis attributter med all mulig unnskyldning lar seg dvele med i disse spa-omgivelsene. 
En smak av uoppnåelighet og morsom refleksjon, der også. 

«Youth» pløyer ikke dypt og den rekker ikke langt. 
Men den speiler fint og vakkert og levende noen fortsatt attråverdige øyeblikk. 

JON SELÅS 
",1
"TV-anmeldelse:«The X-Files»: 
– Velkommen tilbake! 

Det starter vaklende når «X-Files» vender tilbake, før Mulder og Scully igjen overbeviser deg om å åpne deg for det frydefullt absurde. 

Sesong 10 av serien er en miniserie i 6 deler 

Premiere med dobbeltepisode torsdag 28. januar 

TV3 torsdager kl. 21.30 

I «X-Files’» gjenoppstandelse klarer ikke serieskaper Chris Carter å styre gleden over å ha åpnet skattekammeret for seriefansen (X-philes) igjen. 

Den som venter, skal tydeligvis få alt – på én gang. 

Carter har forklart at første og siste av de seks episodene er såkalte mytologi-episoder og at disse er inspirert av Karl Ove Knausgård (de heter også «Min kamp» 
I og II). 
De fire i midten er enkeltstående «ukens monster»-episoder. 

Første episode prøver så hardnakket å få deg hektet på de gåtefulle filene igjen, at man lett blir matt av overdosen. 

Mer om TV: 16 serier verdt å strømme. 

Dana Scully, som nå jobber med å operere barn med sjeldne genetiske mutasjoner, får en telefon fra FBI-sjef Skinner, og klarer å lokke Fox Mulder fram fra sitt isolerte Internett-hi. 
Sammen utforsker de den konservative TV-programlederen Tad O’Malleys konspirasjonsteori, som blant annet inkluderer romvesener, UFO-er, bortføring, genspleising, nett-overvåkning og en multinasjonal menneskelig sammensvergelse. 

Jo visst er det deilig nervepirrende å høre «X-Files»-vignetten igjen, og en kan bli varm om hjertet av å se de lett værbitte Mulder og Scully stirre hverandre inn i øynene på ny mens de diskuterer om sannheten er der ute, her inne eller over alt. 
Men å oppsummere ni sesonger og et tidsgap på 14 år, samt både velte om på de tidligere sesongenes mytologi og etablere en helt ny en på 44 minutter, gjør «Min kamp» tettpakket og skuffende flat på samme tid. 

Mulders lange monologer blir monotone, og konspirasjonsteoriene rekker ikke å sparke ordentlig fra før vi flyttes til neste nostalgi-tablå. 

Les intervjuet med «X-Files»-skaperen: 
– Slik blir nye «X-Files»(krever innlogging). 

Når det er sagt, passer David Duchovnys Mulder og Gillian Anderson Scully fremdeles sammen som en UFO i en konspirasjonsteori. 
De ser ut til komfortabelt å ha falt tilbake i gamle roller, selv om Mulder tydeligvis har lært seg å være desillusjonert skeptisk med årene, mens Scully har sett nok til å være åpen for de fleste (vitenskapelig forklarlige) muligheter. 

Og når presset på å reetablere hele «X-Files»-konseptet har letnet i episode to og tre, skrevet og regissert av henholdsvis James Wong og Darin Morgan, begynner det også å se ut som om Duchovny og Anderson har det ordentlig gøy sammen. 

Særlig episode tre, «Mulder and Scully Meet the Were-Monster», er stappet med fortellerglede, nostalgipåminnelser og reinspikka monstertull. 

Har du lest: 
«X-Files»-stjerne ute av sex-rehab. 

Serien balanserer mellom å hedre og å ha en ironisk distanse til sitt eget opphav. 
Av og til tipper det over i selvbevissthet, som når Fox Mulders ringetone er «X-Files»-kjenningsmelodien og når vi serveres hundre varianter av «sannheten er der ute», men stort sett sitter nostalginikkene fint. 

Oppdateringen til nåtidens samfunn ser ut til å ha vært en gavepakke: 
Det finnes ingen grenser for hvor paranoide overvåknings- og konspirasjonsteoriene kan være. 
Og hvilken utvikling som har skjedd de siste 14 årene, illustreres lekent som når Mulder fomler med en ny kamera-app på mobilen mens han forsøker å ta bilde av et mulig monster. 

Under den lekne, tørre sparringen mellom Mulder og Scully ligger hele tiden en sår klangbunn av savn og uro når det gjelder deres felles barn. 
Vi får små glimt av fortiden, eller en mulig fortid, samtidig som agentene stadig jager videre. 

Helt nye seere vil muligens bruke litt tid på å forstå seg på «X-Files», mens tilbakevendende seere vet at seriens styrke ikke er helhetlig logikk, men overbevisende, frydefull, absurd paranoia. 

Anmeldelsen er basert på tre episoder. 
",1
"Filmanmeldelse:«Suffragette» 

Konsekvensene burde vært større i et ellers helt utmerket epos om den gang kvinnekampen var militant. 

«SUFFRAGETTE 
- Kampen for frihet» 

Storbritannia. 
Regi: Sarah Gavron. 
12 år. 
MED: Carey Mulligan, Meryl Streep, Helena Bonham Carter, Ben Whishaw. 

Øst-London 1912: 
Maud er 24, sliter vettet av seg som ansatt i et vaskeri, kone og mor. 
Det er et trist, utmattende og nedverdigende liv - med noen små lyspunkter. 

Akkurat på denne tiden er kampen for kvinnelig stemmerett på sitt aller heteste: 
Anført av legendariske Emily Pankhurst hadde kvinnebevegelsen utviklet en militant og aktivistisk retning; de ble kalt suffragetter - et opprinnelig skjellsord de tok brodden av ved å overta det selv. 
Det er denne bevegelsen Maud først motvillig, senere med større og større målbevissthet, slutter seg til. 

Sånn sett: 
Dette kunne bli en studie i radikalisering og en analyse av ekstremistiske handlemåter. 
Man kunne sagt noe om mannsveldets stupiditet og om klassekampens vilkår. 

Men riktig så langt når man ikke. 
I stede er det blitt et velspilt, velmenende og faktisk ganske engasjerende personlig drama om i hovedsak oppdiktede personer innenfor et rammeverk av virkelige historisk hendelser. 

Ikke verst bare dét! 

JON SELÅS 
",1
"Unni Wilhelmsen- Siste reis 

Unni er virkelig inne i en god stim i denne sesongen av Hver gang vi møtes. 
Her tar hun vekk litt av shanty-preget til originalen og satser på mer dramatisk atmosfære. 
Refrenget blir i overkant rufsete og nærmest falleferdig - antar Kaizers Orchestra har ligget lagret i Unnis bakhode her - men igjen gjør hun en vellykket personlig vri også på teksten. 
",1
"Jørn Hoel- Dans meg inn i himmelen 

Her trøkker Jørn ordentlig til og tar en tur til det afrikanske kontinentet: tolkningen bærer tungt preg av at han åpenbart har Paul Simons «Graceland» langt fremme i platesamlingen. 

Vi ser riktignok hvorfor ikke Jørn Hoel satset på en dansekarriere istedenfor artistlivet, men showfaktoren og gladgutt-følelsen er likevel så høy at det er umulig ikke å smile av dette. 
",1
"Eva Weel-Skram- Evig eies (kun ett dårlig rykte) 

Eva går motsatt vei fra de to foregående og roer denne melankolske perlen helt ned til mørkeblå stemning, alene ved pianoet. 

Hun synger utrolig fint og kontrollert, og får virkelig frem hvilken sterk låt dette egentlig er. 
Det er tydelig at Henning må kjempe temmelig hardt mot tårene når han hører denne versjonen - fullt forståelig! 
",1
"Wenche Myhre- Sånne som oss 

Det er sjeldent høy standard på bidragene i kveld. 
Wenche starter en smule puslete, selv med kjæresten bak pianoet, men låten vokser i takt med at Wenche legger kraft bak stemmebåndene. 
Versjonen er en helt strait, litt mer orkestrert kopi, av originallåten, men det gjør egentlig ingenting; dette er en låt som det ikke går an å ødelegge, aller minst at en norsk pop-legende skulle gjøre det. 
Man blir jo glad uansett av å høre Wenche Myhre synge. 
",1
"Ravi - Guttær
Jeg er ikke spesielt glad i gjøgling for gjøglingens skyld, og nå har denne låten kommet så langt unna originalen - Steve Earles ""Pilgrim"", som det er mulig å komme, men sjarmfaktoren hos Ravi er jo rimelig høy, da. 
Denne ravifiserte utgaven - en salig blanding av folk og danseband - har fått et allsangrefreng som originalen ikke er i nærheten av, men som kan fenge alt fra et Melodi Grand Prix-publikum til mer akademisk interesserte musikk-fans. 
",1
"Admiral P- Ingen tid å miste 

Og der ble dansefoten trampet tvers gjennom gulvet… 
Det er vel kun hele Norges admiral som kan lage så oppstemt musikk av et så eksistensielt grunnmateriale. 
Han er nærmere sitt eget kontinent Afrika enn Jamaica denne gangen, og det vinner han på. 
Sammen med Ravi, er Admiral P den av årets deltakere som har den klareste - og på mange måter den snevreste - sjangersignaturen. 
Her klaffer det imidlertid hundre prosent; en boblende, livsglad versjon som om morgendagen var glemt allerede i forgårs. 
En herlig avslutning på en sjeldent god og jevn Hver gang vi møtes-kveld. 
",1
"Filmanmeldelse «Steve Jobs»:Sorry, Mac 

Uutholdelig pompøst om Apple-gründeren Steve Jobs. 

USA. 
Ingen fastsatt aldersgrense. 
Regi: Danny Boyle. 

Med: Michael Fassbender, Kate Winslet, Seth Rogen. 

Steve Jobs (1955-2011) kunne ikke stort om EDB. 
Han hadde sterke meninger om design, og utvilsomt estetisk sans. 
Men primært var han en gudbenådet selger. 
«Steve Jobs» er trolig den mest pompøse filmen som noensinne er laget om en selger. 

«Steve Jobs» er filmet teater. 
Hele handlingen, med alle sine dramatiske konfrontasjoner, utspiller seg bak scenen forut for en av Jobs’ sagnomsuste produktlanseringer. 
Jobs, skjønner vi, var «alltid på jobb». 
Han hadde ikke tid til livet ellers. 
Og slett ikke datteren han ikke ville vedkjenne seg, Lisa. 

Den teatrale settingen – denne forestillingen hadde gjort seg bedre på en scene enn på celluloid – understreker det oppstyltede i Aaron Sorkins («The West Wing», «The Social Network») pratsomme dialoger. 
Karakterene snakker et slags idealisert språk – alle er vittige, slagkraftige og fulle av patos, hele tiden. 
Filmen er full av manusforfatterens patenterte «walk and talk»-scener. 
Det nærmer seg selvparodi. 

Sorkins Jobs er ingen helgen, for å si det mildt. 
Han er en drittsekk. 
Jobs’ forhold til datteren er ikke bare emosjonelt avstumpet. 
Det er idiotisk. 
Hagiografi er denne filmen ikke. 
Likevel lar filmskaperne seg lure til å behandle ham som om han var en kunstner, med en opphøyd «rett» til kjøre over alle i sin nærhet. 

Alle de problematiske sidene ved Jobs’ liv skyldtes at han var adoptert, synes Sorkin å hevde (manuset er basert på Walter Isaacsons biografi, som mange kjøpte, men få leste ferdig). 
Pop-psykologi. 

Det samme gjelder alle sidene ved ham som filmen på ublu vis dyrker: 
Ambisjonen. 
Hardheten. 
Hybrisen. 
Når kulten rundt Apple roer seg ned, hvilket den en dag vil, kommer vi til å se tilbake på filmer som denne og gremmes. 
For var Steve Jobs virkelig en «revolusjonær» figur, enn si en kunstner? 
«Disruptiv» – OK. 
Men lagde han ikke egentlig bare bedre, penere leketøy enn konkurrentene? 

Kate Winslet opptrer i rollen som Jobs’ barnehagetanteaktig påpasselige assistent. 
Seth Rogen spiller den samvittighetsfulle Steve Wozniak, redusert til å stadig måtte trygle sin mindre datakyndige sjef om anerkjennelse. 

Michael Fassbender, normalt en hypnotisk skuespiller, spiller solid. 
Hans Jobs er likevel underlig lett å glemme, og enda vanskeligere å sympatisere med. 
Mangelen på fysisk likhet de to i mellom understreker også den at «Steve Jobs» er mer teater enn film. 
Det samme gjelder oppdelingen i tre akter. 

Danny Boyles regi av det problematiske manuset er effektiv. 
Men «Steve Jobs» er til syvende og sist ikke noe mer enn en altfor selvhøytidelig film om en begavet kapitalist og briljant selger med «daddy issues». 

Med en tredje akt, hvori alt liksom bare «ordner seg», som føles falsk som et par hønsetenner. 

MORTEN STÅLE NILSEN 
",0
"Filmanmeldelse:«Mannen fra Snåsa» 

TROMSØ (VG) 
«Mannen fra Snåsa» er en interessant, belysende, morsom, rørende og berørende film om et menneske som har forsøkt, gjennom hele livet, å velge godhet. 

«MANNEN FRA SNÅSA» 

Norge. 
Regi: 
Margreth Olin. 
Tillatt for alle. 
MED og om Joralf Gjerstad. 

Provoserende? 
Selvfølgelig! 
Det handler jo om selveste Snåsamannen, håndspåleggeren, den gudfryktige, den ydmyke gamlingen fra Trøndelag, som tusenvis av mennesker påstår de har fått hjelp av gjennom årene. 
Klart at slikt er «alarmerende»! 

Jeg setter det i anførselstegn. 
For naturligvis er det en selvmotsigende at et menneske som vil godt for sine medmennesker, og som åpenbart har helt spesielle evner til akkurat det, må advares mot. 
Av ikke så få. 
Men for øvrig ikke av meg; uansett hvor enkelt det er å problematisere sider ved Gjerstads virksomhet gjennom mange år, minst like enkelt er det å bli fascinert, glad, rørt og berørt. 

Utgangspunktet for filmen er at regissør Margreth Olin, en av våre beste og kanskje den mest kompromissløse av våre dokumentarfilmskapere, var kommet til et nullpunkt i karrieren. 
I årevis har hun rettet sitt dokumentarkamera mot lidelser, problemer og svart sorg. 
Hun var rett og slett i ferd med å gå under i sitt eget engasjement for andre, lidende mennesker. 

I hennes bevissthet var det helt nødvendig å finne et helt annet tema, lete etter noe oppbyggelig, forsøke å finne en annen side ved tilværelsen. 
Og akkurat da muligheten om å portrettere Joralf Gjerstad oppstår, blir hennes egen kjæreste rammet av blodpropp i hjernen. 

Men kan jo bli rent religiøs av mindre! 

Eller kanskje nettopp ikke. 
I alle fall: hun fikk kontakt med Snåsamannen. 
Og skjønt han egentlig hadde trukket seg tilbake i 2009, stilte han opp igjen for Olin og nye runder med pasienter i 2014. 
Det er hva denne filmen handler om. 

Heldigvis. 
For riktignok er det sider ved mannen og hans virksomhet som er vanskelig å forklare. 
Hans «varme hender», helt grunnleggende. 
På den annen side: 
Gjerstad er ingen kvakksalver, Gjerstad er ihuga troende på moderne medisin og virker aldri å være i tvil når han selv skal tre tilbake og la legene overta. 
Dessuten: 
Er det egentlig mirakler han utfører? 
Det kan sikkert diskuteres. 
Gjerstad kan selv ikke forklare sine evner. 
Men det virker som han mildner symptomer, mer enn helbreder. 
Og fremfor alt er det åpenbart at dette dreier seg om et menneske med en helt enestående evne til å sanse og kommunisere med andre mennesker. 
Man kunne kalle det psykoterapi. 
Men det holder med betegnelsen ekstrem innlevelse i andre mennesker og en helt enestående evne til bryte mental negativitet eller fastlåsthet hos andre. 

Han er en livsvis mann, med en unik erfaring, uten behov for å lyve om noe som helst. 
Humoren er alltid nærværende, skuffelsene og motgangens sår likeså. 
Det overraskende, og faktisk mest forgyllende, er at til og med sensualismen har han bevart helt til nå, opp i støvets år. 
Og da snakker vi ikke småsnusk; vi snakker om mennesket som tar hele sin menneskeligheten i funksjon. 

Han dyrker godheten og omsorgen for godhetens og omsorgens skyld. 
Han vet når han ikke strekker til; sorgen over å ikke nå frem til noen som trenger det, er antakelig hans livs største sorg. 
Og det har tynget ham; helt ned i svart depresjon. 
Hva han likevel har tålt etter alt han har sett, hørt og sanset, er helt bemerkelsesverdig. 
Filmen avspeiler mannen her og nå. 
Det som ligger tilbake i tid berøres bare i forsvinnende grad. 
Han er en forsonet, gammel mann, som ikke har behov for å skremme noen - Joralf Gjerstad er dypt religiøs, men han tror ikke på helvete. 
Hans definisjon av tilværelsens onde krefter, er ikke noe annet enn «intethet». 
Men han kan for sitt bare liv ikke forstå at denne negative «intetheten» synes alltid å være hva folk flest og offentligheten velger. 
Man kunne valgt godhet. 

Olin er en skånselsløs subjektiv filmskaper. 
Hun forplikter seg på sine filmer. 
Og hennes og kjærestens historie er direkte utleverende. 
På den annen side: 
Akkurat dette elementet tilfører ikke filmen stort for en uinnvidd tilskuer. 
Men det tilfører åpenbart Olin selv, alt. 
Og da er det nødvendig. 
For henne. 

For oss andre: 
En helt bemerkelsesverdig film om et bemerkelsesverdig menneske! 

JON SELÅS 

«Mannen fra Snåsa» har ordinær kinopremiere fredag. 
",1
"TV-anmeldelse:«Billions»: 
Maktspill det spruter av 

Utpressing, hemmeligheter, sex og skandaler er banale ingredienser som kombineres med en viss originalitet i «Billions’» intense maktspill. 

Amerikansk dramaserie i 12 deler 

Legges ut mandager på HBO Nordic 

Premiere mandag 18. januar 

Serien fra finans- og makteliten i New York settes opp som et sjakkspill fra starten. 
De to motstanderne er hedgefond-kongen Bobby Axelrod og statsadvokaten Chuck Rhoades. 

Axelrod, spilt av «Homeland»-veteranen Damian Lewis, har slått seg opp fra ingenting til et krøsus-rikt finansgeni. 
Mens Rhoades, traktert av Paul Giamatti, kommer fra en tradisjonsrik, velstående familie og satser alt på sterke prinsipper i en dårligere betalt statlig jobb. 

Mens Bobby filmes av et påtagelig fleksibelt kamera i lyse, minimalistiske omgivelser, fanges Chuck i tradisjonelle, mørke kontorlokaler. 
Og ganske snart spiller de begge sitt første trekk. 

Statsadvokaten blir presentert for en mulighet til å gå etter Axelrod, men vil kun ta saker han er sikret å vinne. 
Så får han kritikk for å gå etter småfisker mens de virkelige finanshaiene slipper unna. 

Axelrod får snusen i at noe er på gang, og setter i gang med å forberede selskapet på å bli gått etter i sømmene. 

Med i slaget er også deres respektive ansatte (eller brikker, som de lett kan sees som), og ikke minst Axelrods kone Lara, spilt av svenske Malin Åkerman, og Rhoades’ kone Wendy, spilt av Maggie Siff. 
Wendy er ikke bare Chucks kone, hun er også Bobbys betrodde og høyt betalte motivasjonsguru i Axe Capital. 

Åkerman om kroppspresset: 
– Jeg regnes som litt kraftig i Hollywood. 

Damian Lewis har den store utfordringen med å balansere Bobby Axelrod som en tidvis sympatisk fyr. 
På overflaten er han en grasrot-orientert folkehelt, som etter 9/11 har donert enorme summer til å støtte New Yorks befolkning. 
Samtidig leker han med tanken på å kjøpe seg et herskapshus i The Hamptons til 63 millioner dollar – for moro skyld. 

Et av Axelrods mest erketypiske sitater er «Hva er vitsen med å ha «fuck you»-penger, om du aldri sier «fuck you»?». 
Hans behov for å hevde seg blir tydelig tegnet i scenene der hunden blir kastrert og Bobby reagerer med å kuppe milliard-huset han er frarådet å kjøpe. 

Rhodes, derimot, mener at man ikke kan kjøpe seg ut av rettferdighet, og avviser å hjelpe en venn av familien som har drevet med innsidehandel. 
Han vises samtidig som en mann med et hemmelig underkastelsesbehov, i scener der han er den underdanige parten i ekteparets dominans- og underkastelse-sexlek. 

Det mest underholdende med «Billions» er den intense sparringen mellom de to motpolene, som kanskje likevel ikke er så ulike når det kommer til stykket. 
Foruten et snertent manus, er det i stor grad Lewis’ og Giamattis fortjeneste at serien blir så fascinerende. 

Jeg har til gode å se Giamatti gjøre en dårlig tolletolkning, men i «Billions» briljerer han. 
Der er det blikk og nyanser av pust som får fram Rhoades’ stadig flere dimensjoner. 
Lewis på sin side legemliggjør overbevisende den folkelige, men skarpe forretningsmannen med et infantilt markeringsbehov og muligens noen svin på skogen. 

Mens Åkermans Lara får ha bein i nesa i de scenene hun er med, men har lite spillerom i de første, sterkt mannsdominerte episodene. 
Da har Siff et større register å spille på, noe hun også gjør med bravur, i enigmaen Wendy Rhoades – en nøkkel til både Axelrod og Chuck. 

Om «The Wolf of Wall Street» var en såpeserie, ville den vært «Billions». 

Anmeldelsen er basert på to episoder. 
",1
"Etter gammel oppskrift
Rocky Balboa entrer ringen igjen. 
Nå som trener – gammel, men god. 

«Creed – The Legacy Of Rocky» («Creed») 

USA. 
15 år. 
Regi: Ryan Coogler. 

Med: Michael B. Jordan, Sylvester Stallone, Tessa Thompson. 

En gang i tiden, for ikke veldig lenge siden, var filmer som dette Hollywoods kjøtt og poteter: 
Sentimentale, triumfartede helteepos, nesten alltid med en gutt eller mann i hovedrollen, helt uten spesialeffekter, som fikk en til å vandre ut av kinosalen med en klump i halsen – som regel mot bedre vitende. 

«Rocky», fra 1976, oppfant ikke sjangeren. 
Men den redefinerte den for tiåret da slike filmer virkelig dominerte, nemlig åttitallet. 

I senere år har denne velkjente formelen, med sin forutsigbare dramaturgi, i større og større grad blitt henvist til parodimateriale i komedier med Will Ferrell eller Ben Stiller. 

«Creed» er et helt uironisk forsøk på å gjenintrodusere den. 
Prosjektet lykkes relativt godt. 

Adonis Johnson (et navn som forplikter) er Apollo Creeds (ditto) sønn, født utenfor ekteskap. 
Han ble adoptert av avdøde Apollos kone, Mary Anne, i ung alder, og har vokst opp i meget komfortable omgivelser. 
Han jobber i finansbransjen. 
Om kvelden drar han til Tijuana for å bokse, som sin far. 

Apollo var som kjent Rocky Balboas motstander og venn i den opprinnelige «Rocky»-serien. 
Nå oppsøker Adonis den aldrende italienske hingsten Balboa i Philadelphia, for å spørre om gammer’n vil trene ham. 
Selvsagt vil han ikke det. 
Og like selvsagt ombestemmer han seg etter en stund. 

Deretter er det bare å plotte inn klisjeene: 
Et ung, naivt kjæresteforhold. 
Ikke-sportslige hindre som må overvinnes. 
Suksess, motgang, suksess. 

Filmen belives av gode, troverdige skuespillerprestasjoner. 
Det gjelder Jordan, som har kroppen til oppgaven, men også en skjør, usikker utstråling («daddy issues», vet du). 
Det gjelder Thompson, som gir mye genuin søthet til kjæresten hans Bianca. 

Det gjelder også Stallone, som her etablerer seg som en nymotens John Wayne. 
En amerikansk arketype, gammel men slitesterk, lettere resignert, men ikke håpløs. 
Stallone, i en bulkete hatt, spiller ham med sin sedvanlige tunge sendrektighet, og får overraskende mye ut av rollen. 
Også komikk. 

«Creed», som gjør for «Rocky»-filmene det «The Color Of Money» (1986) gjorde for «Storbyens haier» (1961), bare med mer blod, er ekstremt oppskriftsmessig. 
(Sånn sett følger den i grunnen idrettens banale dramaturgi). 

Men i 2016 er det faktisk mulig å ta seg i å ha savnet denne typen historier. 
Litt, i hvert fall. 

MORTEN STÅLE NILSEN 
",1
"Filmmanmeldelse:«Gullkysten» 

«Gullkysten» dyrker en tilstand mer enn fakta. 
Det vinner den ikke på. 

Danmark/England. 
Regi: Daniel Dencik. 

MED: Jakob Oftebro, Danica Curcic, John Aggrey, Anders Heinrichsen, Morten Holst. 

Men, bevares: 
Det er mer enn nok å ta av, i en skitten, stinkende, svettedryppende og temmelig grusom historie – som også er en del av vår norske historie. 
For vi nordmenn er selvfølgelig uløselig knyttet til det dansk-norske rike, som i en lite heroisk periode dyrket imperialismens tvilsomme utbyttingspolitikk i verdener langt borte fra oss selv. 
Der vi tilsynelatende bare kunne høste verdier – uten tanker på konsekvenser. 

Vi vet det i ettertid: 
Uten konsekvenser var kolonialiseringen slett ikke. 
Og det fantes også heroiske historier, da ofte knyttet til enkeltpersoner. 

Det er en «heroisk» historie som fortelles i «Gullkysten»: 
Botaknikeren Wullf (Jakob Oftebro) blir i 1836 sendt ut av kongen i København for å starte en kaffeplantasje i Dansk Guinea, det vi i dag kjenner som Ghana. 
Den utbytterike slavehandelen var – i teorien – avskaffet allerede 30 år tidligere. 
Så det var på tide å se seg om etter andre måte å bruke de oversjøiske besittelser på. 

JAKOB OFTEBRO 
I PORTRETTET: 
- Du blir en sulten ulv (VG + krever abonnement) 

Wullf oppdager imidlertid snart at den «nye tid» aldri hadde kommet til det danske Afrika. 
Klimaet var dødelig for den hvite mann. 
Men den hvite mann hadde fortsatt all makt. 
Og som man vet: 
Makt korrumperer, absolutt makt korrumperer absolutt. 
Wullf forstår aldri maktspillet. 

«Gullkysten» blir mer enn noe et moraldrama. 
Regissøren antyder og spiller på lite opplagte strenger – åpenbart for å belyse Wullfs tvil og sorg og muligheter, uten aldri å være sikker på annet enn at han drømmer seg tilbake til sin forlovede Fitzbue i København. 

Jakob Oftebro turnerer sin noe svevende rolle med imponerende hengivelse; dette er definitivt en hovedrolle å gå videre med for en av Nordens mest spennende navn. 

Samtidig er det ikke fritt for at hele filmens noe svevende karakter etter hvert også virker begrensende. 
Den dansk/norske 1800-tallshistorien i Afrika er ikke ofte belyst. 
Filmen vekker definitivt appetitten! 
Men vi vil vite mer, bli fortalt mer konkret, opplyses tydeligere. 
Og det kunne åpenbart vært gjort med enkle fortellergrep, også i «Gullkysten». 

Filmen anbefales dog sterkt; perioden, temaet og Jakob Oftebro er meget vel verd å få med seg. 
",1
"Anmeldelse:«Merry Christmas, Mr. Lawrence» 

Oshima er en av de store i japansk film, og har imponert med sterke, særpregete arbeider. 
Det voldsomme i hans stil går igjen også i denne beretningen om briter i japansk krigsfangenskap på Java i 1942. 

Spenningen er her i fullt monn, men det er ingen actionfilm i vanlig stil vi har foran оss. 
Oshima har gjort et ærgjerrig, og delvis vellykket forsøk på å sette japansk og britisk lynne og livsstil opp mot hverandre. 
Det beste i begge folks personlighet kommer her til uttrykk, samtidig som skakkjørte moralbegrep og uheldige særtrekk er med i bildet. 

Harakiri 

Æresbegrepene, f.eks. harakiri, hvordan en japaner ville føle det som skam å la seg ta til fange, britisk sportsånd, hvordan det berømmelige skolemiljøet kan fremelske homofile trekk, det er mange og vidt forskjellige еgenskaper og holdninger Oshima trekker fram. 

Galskap 

Filmen har et jevnt spennende handlingsforløp, med sterke voldsscener, med krigens galskap satt på spissen i møtet mellоm engelske og japanske venner som nå er forpliktet til å være fiender. 
David Bowie fyller utmerket rollen som en fandenivoldsk offiser, mens Tom Conti er offiseren med inngående kjennskap til japansk kultur og derfor en som kan takle vanskelige situasjoner. 

Også fra japansk side spilles det med fynd og klem. 

Svakheten ved Oshimas verk er at en god del av effektene og sluttpoengene gjentas så man får følelsen av at filmen slutter flere ganger. 
Men interessant er kjernen i beretningen. 

Liv Herstad Røed 

Regi: 
Nagisa Oshima. 

Med: David Bowie og Tom Conti. 

Anmeldelsen sto på trykk i VG 19. oktober 1983. 
",1
"Anmeldelse:«Mannen som falt til jorden» 

Her har man stablet fiksfakseriene så voldsomt oppå hverandre at resultatet bare blir forvirrende. 

Denne filmen har to gode forutsetninger for å bli en fulltreffer: 
Den er bygd på en høyst fascinerende science fiction-roman og den presenterer superstjernen David Bowie for første gang på filmlerretet. 

Men alene er ikke dette nok. 
Den i og for seg fikse historien om det fremmede universalgeniet Newton som besøker vår klode, trekkes ut til kjedsommelig langhalm. 
Ideen om å sette søkelyset på vår sivilisasjon ved å speile den gjennom et individ fra en mer «human» klode, kveles i langtekkelige og utvendige detaljer. 

Hadde 50 minutter av denne filmen på to timer og tyve minutter – og en uendelighet av uinteressante nærbilder av stjernens hender og andre kroppsdeler – vært kuttet bort, kunne nok «Mannen som falt til jorden» gått inn for landing som en severdig underholdningsfilm. 

For langtekkeligheten til tross: 
Historien er fiks og engasjerende nok. 

Misèren skyldes en regissør som har fått boltre seg altfor fritt med «raffinerte» tilbakeblikk. 
I stedet for å bygge opp en spenning rundt den mystiske mr. 
Newtons identitet, undertrykker han nysgjerrigheten ved å dynge på med forvirrende – i stedet for overraskende – sekvenser. 

SORIA MORIA: 
«Мапnen som falt til jorden». 
(The Man who fell to Earth). 

Regi: 
Nicholas Roeg. 
Med: 
David Bowie, Rip Thorn, Candy Clark og Buck Henry. 

Anmeldelsen ble trykket i VG 4. mai 1977. 
",0
"Admiral P – «Dødsøt»
To svært særegne stemmer møter hverandre; den norske, litt stakkato reggae-prinsen mot den ordfossende liksom-rapperen som i dette tilfellet korrekt må innrømme sin soleklare Eminem-påvirkning. 
Vel, Em er borte og P tenderer sin egen «Snakke litt» i verset, men groover gyngende godt foran et ditto band. 
Admiralen velger et trygt løp og går aldri langt bort fra verken seg selv eller Ravis original. 
Vi snakker med andre ord om en kosestund med sikkerhetsbelte. 
",1
"Eva Weel Skram – «E-ore»
Jeg får en mistanke om at Ravi selv plutselig oppdager at han har skreddersydd en hitlåt for Briskeby eller Cardigans rundt årtusenskiftet, sånn høres det iallfall ut når den nybakte mamma Eva (gratulerer!) snur oppned på «E-ore». 
Sangen kler faktisk å være lettbeint glad-pop i stedet for den litt mutte fremførelsen til kveldens hovedperson. 
Det blir en helt annen låt, selv om den er den samme. 
Det bør Ravi være stolt over. 
",1
"Wenche Myhre – «Bitelit»
Wenche åpner veldig forsiktig i et mykt, softpop-lydbilde som skriker etter nittitallet. 
Men hun er flink til å porsjonere ut energien og kommer sterkt tilbake mot slutten. 
I midtpartiet trår hun til med real soul – nesten funk, faktisk – men likevel virker det som om Wenche holder litt tilbake; at hun ikke helt tør å ta i, eventuelt at hun er litt usikker på låten hun har valgt. 
Reservasjonen gjør at jeg på et eller annet tidspunkt i denne sesongen tror vi kommer til å få en aha-opplevelse fra Wenche. 
",0
"Henning Kvitnes – «Utadæsjælåplevelse»
Hadde dere glemt at Henning Kvitnes startet som post-punker i Young Lords, altså? 
Bildet av Kvitnes som den melankolske, lavmælte folk-formidleren forsvinner fort når han løsner snippen, åpner strupen og lar demonene fly fritt fra kjeften. 
Kvitnes gjør mesterlig om en catchy pop-hit til noe som kan minne om farlig funk-rock med en kvalitet som får oss til å lure på hva hans egen ute av seg sjæl-opplevelse inneholder. 
Dette var rett og slett utasæsjælinnlevelse! 
",1
"Jørn Hoel – «Du-du-du-du-du»
Nja, Jørn har vel aldri vært en rapper og her halter det seriøst, selv med egenkomponert tekst. 
Ikke gjør han spesielt annerledes ting med låten, heller. 
Savnet etter en kvinnestemme (Stella Mwangi for Ravi) blir ganske påfallende i versene, selv om refrenget med «du-du-du-du-du»-koret (nok en pop-ironisk genistrek fra Ravi) påkaller godnerven. 
Mer morsomt enn bra, og kanskje mest morsomt for kollegene rundt bordet. 
",0
"Unni Wilhelmsen – «Laik dæt»
Endelig noen som tar tak i dypet av teksten, kutter trommer og viser sårbarhet. 
Unni tryller frem en helt ny og fantastisk versjon av en Ravi-låt som de fleste kanskje ikke har tatt seriøst tidligere. 
Kanskje nettopp på grunn av originalens alltid tilstedeværende hip hop-komp. 
En nattasang har det blitt, noe som understrekes følsomt av Unnis alvorlige tilnærming til ordene. 
Og som 
Di Derre-gitaristen kan plukke på strengene! 
Nydelig, helt nydelig fra Norges Joni Mitchell. 
",1
"TV-anmeldelse:Bro med spennende minefelt 

Spektakulær spenning, groteske mord og en Saga Norén på gyngende grunn er overbevisende ingredienser i tredje sesong av «Broen». 

Dansk/svensk thriller i 10 episoder 

Hovedforfatter: 
Hans Rosenfeldt 

Regi: 
Henrik Georgsson, Rumle Hammerich 

Med: Sofia Helin, Thure Lindhardt, Dag Malmberg, Ann Petrén, Sonja Richter, m.fl. 

Den dansk-svenske serien åler seg fram mellom København og Malmø på en bro belagt med mange minefelt. 
De fleste av dem ligger latent i familiens lune rede. 

For det er ulike familiekonstellasjoner som på sett og vis danner en rød tråd i årets utgave av det mørke, urbane suggererende og skakke univers som har gitt «Broen» status som kroneksempel på moderne skandinavisk krim. 

Etter fire episoders gjennomsyn lover serien godt; personer av høyst ulikt kaliber introduseres gradvis, det legges ut tråder som nøstes delvis inn, for å gjenoppstå med nye vinkler og sidespor. 
I bånn ulmer en konstrant uro. 

Det gjøres på en snedig og smart måte, der spenningselementet hele tiden er i fokus. 
Intrigene - noen av dem litt vel innfløkt - trigger nysgjerrigheten. 

Sentralt i det hele er Saga Norén, fremdeles stødig og særegent spilt av Sofia Helin. 
I midten av forrige sesong syntes jeg at rollefiguren Saga ble i overkant pussig, og kalte henne en «gneldre-vette på speed». 

Nå har hun det mer trøblete enn noensinne, med dramatiske hendelser innen politiets rekker, og en mor som brått oppsøker henne. 
Likevel er man mer fortrolig med hennes noe eksentriske oppførsel, også fordi hennes nye danske kolleger konstaterer hennes oppførsel på en usminket måte. 

I starten savner man den robuste pondusen til Kim Bodnia som Martin, men etter hvert dukker det opp en ny dansk kollega, som definitivt har interessante sidespor i livet sitt. 

Det hele starter med et grotesk og tydelige iscenesatt mord på en kvinnelig kjønnsaktivist. 
Blant trådene som trekkes opp i kjølvannet av dette, er bloggeren Lises skarpe, hatfulle og veloverveide betraktninger rundt alle hun mener «angriper» den tradisjonelle familie, samt den dreptes ustabile sønn med fortid i de danske Afghanistan-styrker. 

Derfra vikles vi inn i en handling som byr på overraskelser, spenning og en del utfordrende svinger. 
",1
"TV-anmeldelse:Godsets gang 

Det er vakkert og velspilt, men Julian Fellowes har skjemt oss bort. 
«Downton Abbey» har vært enda bedre. 

«Downton Abbey», sesong 6 

Britisk dramaserie i 9 deler 

NRK1, søndager kl. 21.10 

Vi har kommet til 1925 når vi tar turen tilbake til Downton Abbey for aller siste gang. 
En haug uforløste tråder følger med fra sesong 5: Carson har fridd til Mrs Hughes og fått ja, men når skal de gifte seg? 
Mary vil ta over driften av godset etter at Tom tok med Sybil og flyttet til Boston, men kan en kvinne det? 
Og selvfølgelig henger det en sky over godsets aller mest ulykksalige par: 
Mr og Mrs Bates. 

I tillegg slenges selvfølgelig et par nye utfordringer med i miksen. 
Aristokratiet moderniserer og kutter ned på tjenerstaben. 
Et nærliggende gods blir tvunget til å selge alt på konkurssalg. 
Lady Mary innhentes av fortiden, og et regionalt sykehus ønsker å ta over driften av landsbysykehuset som Isobel Crawley styrer. 
Enkegrevinne 
Violet rasler derfor med sablene så det suser i underkjolene, og det ligger an til en ny maktkamp mellom Downtons to eldste stabeiser. 

«Downton Abbey» er fremdeles storslått, vakker og velfortalt. 
Kameraet glir sømløst mellom «upstairs» og «downstairs», og langs korridorene av intriger bygget byr på. 
Musikken fremkaller dramatisk god-kribling og skuespillerne er akkurat så irriterende dyktige de alltid har vært. 

Har du lest: 
10 ting du ikke visste om «Downton Abbey»-finalen. 

Men. 
Jeg skulle så ønske det ikke var et men. 
Det virker som om undertonen av humor serieskaper Julian Fellowes har hatt slengende som en sporadisk pisk med snertne replikker i de tidligere sesongene, nå har tatt litt overhånd. 
Det er litt for mange og litt for tydelige oppspill til latter. 

Det betyr ikke at alt er fryd og gammen – lang derifra. 
De nevnte Anna og John Bates er fremdeles så ulykkelige at det faktisk begynner å bli litt for mye. 
Anna er fremdeles, etter seks sesonger, i tvil om Bates kan elske henne, og skyggen av Mr. Green, som vi så i sesong 4 og deretter har hørt om i hver episode siden, forfølger dem stadig. 
Når Bates sier av «ingen par har måttet lide så mye som oss», ser de ut til å glemme Marys avdøde Matthew, Toms avdøde Sybil, og Ediths avdøde Michael Gregson. 
Sånn utenom Romeo og Julie. 

Når det er sagt, å pirke på «Downton Abbey» føles som å kritisere et da Vinci-maleri. 
Det er fremdeles et deilig stykke TV-drama. 

INGVILL DYBFEST DAHL 

Anmeldelsen er basert på første episode. 

Anmeldelser av tidligere sesonger: 
",1
"Celine Helgemo:«Turn Up The Life» av LidoLido og Yosef & Timbuktu 

Programleder Kåre Magnus Berg forsøker å forberede oss på nært forestående ubehageligheter ved å sammenligne «Stjernekamp»s hip hop-kveld med en katastrofefilm. 
I Celines tilfelle var det strengt tatt ikke nødvendig. 
Hun har imponerende kontroll på LidoLidos rapteknisk krevende, elegante låt, selv om hun svelger en del ord i det andre verset, og er dessuten gøy å se på: 
Repertoaret av «moves» er ikke stort, men hun serverer dem med liv og lyst og ungdommelig energi. 
Tipper at dette fort kan vise seg å bli kveldens minst pinlige fremføring. 
Men jeg tar gjerne feil. 
",1
"Eirik Søfteland:«Ms. Jackson» av OutKast 

Håh, hvilken konsentrasjon i versene! 
Søfteland synger dem som om han har muntlig eksamen i Ibsens ripsbusker, hvilket han jo langt på vei har, og innkasserer det vi må kalle en solid «arbeidsseier». 
Ikke sånn å forstå at det er flott å høre på akkurat, eller troverdig på noe som helst slags vis. 
Det er mer sånn at dette er en idrettsgren, og at Søfteland ikke river fullstendig. 
Godt gjort det. 
Og vi skal nok være glade for at han ikke valgte seg «B.O.B. (Bombs Over Baghdad)». 
",0
"Trine Rein:«See You Again» av Wiz Khalifa og Charlie Puth 

Sjangerjuksalarm! 
Dette er en popsang med innslag av rap. 
Rein lider av akutt energimangel i sistnevnte, i fraseringer som virker inspirert av den forurettede stilen til Eminem (via latsabben Wiz Khalifa). 
Det virker som om hun prøver å rappe saktest mulig. 
Hun forsøker definitivt å rappe minst mulig. 
Det rare er at hun virker så usikker og lidenskapsløs i de mer streite soulpop-passasjene også. 
",0
"Knut Erik Østgård:«Candy Shop» av 50 Cent 

Ren komedie. 
Østgård (fra Stange!) fremfører innledningsvis 50 Cents låt som om den var et revynummer han skammer seg over å synge, ikledd hallikklær fra 1974. 
Og hvem kan klandre ham? 
Det er en tvers gjennom tåpelig låt. 
Så tillater han seg å «rocke ut» litt mot slutten, og koser seg straks atskillig mer. 
Lite selvhøytidelig type, og det hjelper virkelig en hel masse. 
At det han gjør er verdiløst som «hip hop» betraktet, ligger i kortene. 
Å ta dette alvorlig skulle tatt seg ut. 
",0
"Heidi Gjermundsen Broch:«Lonesome Traveller» av Paperboys 

Det er bemerkelsesverdig hvordan norske artister klarer å eksotifisere hip hop som om det var noe som ble oppfunnet i går. 
Gjermundsen Broch får bruk for alle sine skuespillerkvaliteter fra musikalscenen her, og hyperventilerer seg gjennom på teknikken alene. 
Hun har utstrålingen til en streng lærer som er midt i et epileptisk anfall. 
«Formidlingen», om man kan kalle det det, er både pedagogisk og desperat. 
Stressende. 
Men hun skal ha for at hun hopper i det. 
",0
"Tommy Fredvang:«Love the Way You Lie» av Eminem og Rihanna 

Fredvang er det man i hip hopens hjemland kaller «eager to please». 
Låtvalget er sikkert et smart et, sånn demografisk sett (den har jo vært på radio!), og han har næringsvett nok til å planke originalen etter beste evne. 
Snubler ikke for mye heller. 
Men så var det dette med «troverdigheten» da. 
Den uteblir, og det er et problem i en sang der aggressiv «attitude» er alt. 
Den kvinnelige vokalisten er heller ingen Rihanna. 
Men OK. 
Ganske «proft» dette, om vi skal følge «i den blindes rike er den énøyde konge»-logikken. 
",0
"Maria Haukaas Mittet:«Work It» av Missy Elliott 

Ikke bare bare å skulle gjøre året 2002s beste singel til sin «egen». 
Det er ikke Haukaas Mittet i nærheten av, i en låt som trekker få veksler på den store kvaliteten hennes: 
Den pene sangstemmen. 
Koreografien er en av kveldens mest krevende, og hun mister mye pust underveis. 
Likevel gir hun seg i kast med selv med tekstbrokkene som går baklengs. 
Det er tøft. 
",0
"Martin Halla:«Styggen på ryggen» av OnklP og De Fjerne Slektningene 

Engel – vel, han har en englestemme – møter den tatoverte «demonen» OnklP. 
Halla har i utgangspunktet auraen til en fyr som drikker én lettøl i året (rundt juletider), så man skulle tro at dette med troverdighet ville bli et problem her også. 
Men ikke så mye, faktisk. 
Han ligger veldig nært opptil OnklP i de «spyttende» fraseringene, og oppnår et tilfredsstillende nivå av angstsvett desperasjon fra og med det andre verset. 
Han gir ikke noe nytt til sangen. 
Men han gjør sannelig ikke skam på den heller. 
",1
"TV-anmeldelse:Smygende uhygge 

«Norskov» bruker tid på å komme under huden din, men sitter når den først har lokket deg med. 

Dansk dramaserie i 10 episoder 

NRK1, fredager kl. 22.25 

Etter 20 år borte, vender politimannen Tom Noack hjem til den fiktive danske industribyen Norskov. 
Ekstremt ren kokain har dukket opp på markedet, en ung jente er døden nær, og Noack hyres inn for å rydde opp i narkomiljøet der. 

Samtidig er byens ordfører Martin, som også er Toms svoger, opptatt av å få lokalisert en ny, høyteknologisk videregående skole i Norskov. 
Tillatelser må skaffes og eiendommer sikres – og narkoproblemene må fjernes. 

Men Tom har nesten ikke rukket å installere seg på gjesterommet hos søsteren Jackie før gamle skjeletter begynner å velte ut av skapet. 
Etterforskningen peker mot sønnen til en gammel kjæreste, som også er nevøen til en av Toms barndomskamerater som nå er byggentreprenør. 

Og slik fortsetter forviklingene. 
Krimelementene flettes stadig tettere sammen med både en historie om slekt- og vennskapsbånd, og en fortelling om makt og korrupsjon. 

En av «Norskov»s sterke sider, er at serien ikke forhaster seg. 
Historiefortellingen går såpass rolig at du i starten kan lure på om dette er noe å følge. 
Men i episode to har serien smøget seg inn og satt klørne i deg uten at du har merket det. 

«Norskov» minner om «Frikjent». 
Det er ingen antatt gjerningsmann som vender hjem, men derimot en del av lovens lange arm. 
Men seriene har det til felles at en «hjemvendt sønn» prøver å rydde opp på hjemstedet og reparere bånd, mens han stadig blir innhentet av fortidens synder. 
Og dem ser det ut til å være mange av også i den danske industribyen. 

Serien slipper ikke unna nordisk noir-sammenligningen, og spiller også bevisst på den arven med sitt bleke fargespekter og cinematiske bilder. 
Men til tross for krimelementene, oppleves «Norskov» først og fremst som et drama om tilhørighet, identitet og oppvekst. 

Serieskaper Dunja Gry Jensen er prisbelønnet for manuset til danske «Fryktelig lykkelig», og har med seg en rekke flinke filmfolk. 
Louise Friedberg, som er konseptuerende regissør, har erfaring fra serier som «Broen» og «Arvingene». 
Klipper Molly Marlene Stensgaard har en CV som inkluderer Lars von Trier-prosjektene «Riket», «Idiotene» og «Melancholia». 

Lydsporet komponert av Kristian Eidnes Andersen, som også leverte lyd til «Halvbroren», «Jakten» og «Kampen om tungtvannet», glir diskré gjennom serien og komplementerer stemningen underveis. 

«Norskov» hadde likevel ikke overbevist uten utpregede gode innsatser også foran kameraet. 
Thomas Levin er stødig som den sensitive, men bestemte politimannen Tom, Jakob Ulrik Lohman glimter i det stille som entreprenøren Casper Bondesen, og Anne Sofie Espesen viser stadig flere nyanser som Toms søster Jackie. 
Men størst inntrykk gjør nykommeren Mathias Käki Jørgensen, som spiller det narkotikamistenkte hockey-håpet Oliver (Bondesens nevø). 

«Norskov» er ved første øyekast en noe langsom krimserie, men setter døren på gløtt til et skap fullt av hemmeligheter om du følger med videre. 
Jeg har satt opptaksboksen på klar. 

INGVILL DYBFEST DAHL 

Anmeldelsen er basert på de tre første episodene. 
",1
"Filmanmeldelse:«The Martian» 

«The Martian» er rett og slett popcorn-film de luxe. 
Og Aksel Hennie svever så definitivt blant stjernene! 

USA. 
Regi: 
Ridley Scott. 
MED: 
Matt Damon, Aksel Hennie, Jeff Daniels, Michael Peña, Kristen Wiig, Chiwetel Ejiofor, Sebastian Stan, Sean Bean, Jessica Chastain, Kate Mara 

Britiske Ridley Scott er en av Hollywoods regigiganter - med en særlig hang til gigantiske, trendsettende og kostbare prosjekter. 
«The Martian» (Marsboeren) er såvisst intet unntak. 

Vi befinner oss i en ikke alt for fjern rom-fremtid. 
En amerikansk ekspedisjon til planeten Mars går tilsynelatende fryktelig galt: 
De overfalles av en storm og må evakuere tilbake til romstasjonen - uten astronauten og biologen Mark (Matt Damon). 
Alt tyder på at han har omkommet. 

Men det har han faktisk ikke. 
Han lever. 
Og med vitenskap og kløkt og dead pan humor overlever Mark på en basestasjon, der han blant annet makter å skaffe seg selv mat. 
Men er det mulig å redde den hypermoderne Robinson Crusoe? 

Se, det er hva filmen handler om. 

Dette er riktig så underholdende! 
Vi snakker 3D-film i maxi-format, high-tech herfra til evigheten, svimlende landskaper, universets uendelighet, små mennesker underlagt fysikkens ubarmhjertioge lover - men samtidige smarte nok til utrolige (nesten!) løsninger. 

En film som dette har en uendelighet av muligheter til å skape spenning. 
Ridley Scott kjenner sitt format, og vet at faren for overdrivelse er filmens største trussel. 
Selve oppsettet, omgivelsene, all teknikken er elementer sterke nok i seg selv til å drive dramaet. 
Og, ja: 
Det blir mer enn nok, hele veien. 
Kanskje ørlite for lite, faktisk, helt mot slutten. 
Men det blir for en bagatell å regne. 

Matt Damon er helt avgjørende for det ferdige resultatet. 
Hans fysiske og mentale nærvær er det tydelige menneskelige motpunktet filmens enorme tekniske apparat trenger. 
Damon er rett og slett overbevisende god. 

Forøvrig finnes en vrimmel av store og mindre filmstjerner, både i himmelen og på jorden - så å si. 
Blant dem: 
Vår egen Aksel Hennie som astronauten Alex Vogel. 
Det er ingen stor rolle, men viktig og tydelig nok. 
Aksel glir sømløst inn og leverer varene helt strålende. 
Dette blir garantert ikke hans siste Hollywood-eventyr. 

Ennå kan vi vel ikke kalle ham en Hollywood-stjerne. 
Men «Hollywood-håndverker» er det helt fint dekning for. 
Han har kommet en lang, lang vei fra hovedrolledebuten i «Jonny Vang» i 2003! 

«The Martian» får norsk kinopremiere fredag 2. oktober. 
Da kommer den til å feie den norske storsuksessen «Bølgen» fra kinotoppen! 

JON SELÅS 
",1
"Filmanmeldele:«The Visit» 

Et veldig lite «comeback». 

USA. 15 år. 
Regi: M. Night Shyamalan. 

Med: Kathryn Hahn, Olivia DeJonge, Ed Oxenbould. 

Hva slags mor sender sine barn på ferie til foreldrene hun selv ikke har sett siden hun stakk av som nittenåring, og som barna hennes aldri har møtt i det hele tatt, for at hun selv skal kunne dra på cruise? 

Den navnløse mammaen i «The Visit» gjør det. 
Lite troverdig, og symptomatisk for den type nødløsninger «The Visit» er full av. 
Som for eksempel at den avsidesliggende gården datteren og sønnen kommer til, ikke har mobildekning – men fullt funksjonell WiFi. 
(Ja, ja. 
Jeg vet at det er mulig. 
Men hvor sannsynlig er det?). 

Eller at datteren er en filmfreak, som snakker mye om «mise en scène» og filmer absolutt alt som foregår. 
Hendig! 

Tenk at M. Night Shyamalan en gang ble ansett som en av amerikansk films mest lovende unge regissører (etter «Den sjette sansen», 1999). 
Ja, «den nye Spielberg» og greier. 
Denne lavbudsjettsproduksjonen blir omtalt som et «comeback» for ham, etter en serie katastrofale filmer. 
Det kan så være. 
Men det betyr ikke at det er en veldig god film. 

Som «funnet filmmateriale»-sjangerlek er den sannelig ikke verdens verste. 
Men sjangeren som sådan er sliten, full av begrensinger og behov for tåpelige konstruksjoner. 
«The Visit», nominelt en «grøsser», er mer ekkel enn egentlig skremmende. 

Det ligger en familietragedien i bunnen her, som Shyamalan behandler med større fingerspitzengefühl enn thriller/skrekk-elementene. 
Kanskje han burde skifte beite. 
Det begynner å haste, i så fall. 

MORTEN STÅLE NILSEN 
",0
"Filmanmeldelse:«Sicario» 

Emily Blunt kastes ut i krigen som aldri kan vinnes. 

USA. 
15 år. 
Regi: 
Denis Vileneuve. 

Med: Emily Blunt, Josh Brolin, Benicio Del Toro. 

Skal si «the war on drugs» er tilbake i populærkulturen. 
Ikke før har åttitallsvarianten – den om Reagan, Colombia og Escobar – fått Netflix-serien «Narcos» til sin «ære» (god serie, synd med den hersens harry fortellerstemmen), før «Sicario» dukker opp: 
En film om hvordan utviklingen i Mexico har fått amerikanerne til å lengte tilbake til den tross alt mer oversiktlige narkotikakriminaliteten på åttitallet. 

Kate (Blunt) jobber for FBI. 
Med narkotikasaker i Phoenix, Arizona – et arbeid som så visst kan være ille nok, men er «smalltime» sånn i det store og det hele. 

Etter heltemodig innsats under en spesielt motbydelig aksjon inviteres hun inn i en hemmelig operasjonsgruppe. 
Denne består etter hva vi forstår av alt fra CIA-folk til Afghanistan-veteraner, og ledes trolig av de førstnevnte, ved Josh Brolin (åpenbart en superveteran, for han er den eneste som klarer å smile seg gjennom alt det forferdelige som skjer). 

Gruppen teller også Alejandro, en colombianer hvis tilstedeværelse forblir et mysterium. 
Han presenterer seg som tidligere advokat og nåværende «rådgiver». 
Men vi er aldri helt sikre. 

Målet? 
Å få has på en meksikansk kartellsjef. 
Den første delen av planen er hente broren hans i Juárez, Mexico og bringe ham til El Paso. 
Dernest er oppgaven, som Brolins rollefigur Matt uttaler det, «å overreagere dramatisk». 

Er de de gjør lovlig? 
Disse «utvidede avhørsmetodene» og nedskytingen av muligens tilfeldige skumlinger langs grenseovergangen? 
Absolutt ikke. 
Men «grensene er blitt flyttet». 
Det er ingen vits i å bygge saker mot småfisk lenger. 
Kates instinkt er å protestere. 
Det er fånyttes. 

Med det begynner reisen til mørkets hjerte. 
Den er fabelaktig fotografert av den geniale Roger Deakins, ofte i form av spektakulære helikoptertagninger (eller snakker vi droner? 
Dette er jo 2015, tross alt). 
Den er ulmende lydlagt av Jóhann Jóhannssons mørke synthmusikk og glitrende spilt av samtlige involverte. 

Det sagt, så er det mulig å oppfatte Emily Blunt som filmens svake ledd. 
Hun kan virke endimensjonal her, med ansiktet annektert av den dypeste bekymring, og en rynke mellom øynene som vitner om kronisk migrene. 
Innsatsen kan synes monoton over to timer. 

Men Kate er en grønnskolling som kastes ut på det dypeste vann, i en film som må sies å være uopphørlig grim. 
Blunt spiller henne slik hun må spilles. 

Filmen har flere minneverdige lengre sekvenser. 
Fremst blant disse en «night vision»-avdeling i en underjordisk tunnel, som føles som et brutalt videospill, og én uforglemmelig reise inn og ut av Juárez. 

«Sicario» er et lite, bittert mesterverk om den tragisk høye prisen som er blitt betalt for «krigen mot narkotika». 
Den er også en usedvanlig intens actionthriller. 
To av årets beste kinotimer, uavhengig av sjanger. 

MORTEN STÅLE NILSEN 
",1
"Filmanmeldelse:«Me and Earl an the Dying Girl» 

Kreativ, smart og varmhjertet fortelling om hvordan vennskap vokser. 

«Me and Earl and the Dying Girl» 

USA. 
For alle. 
Regi: 
Alfonso Gomez-Rejon 

Med: Thomas Mann, RJ Cyler, Olivia Cooke, Molly Shannon 

Amerikansk Highschool-filmer er en sjanger som sjelden bidrar med noe utover florlett underholdning på popcorn-stadiet. 
Men to unge karer med filmdilla og noe dårlig selvbilde, samt en kreftsyk jente, gir denne historien et friskt og oppfinnsomt perspektiv på det turbulente tenåringsstadiet. 

Smarte vitser, gode replikker og et persongalleri med særegenheter er godt håndtert av Gomez-Rejons gode regihånd, og et knippe utmerkede skuespillere. 

Det er flust med herlige muntre detaljer; de som kan sin filmhistorie vil finne mye å flire av gjennom de to guttas lek med å lage kortfilmer av filmens klassikere. 

I tillegg er blikket på Highschool-miljøet både skakt og skarpt. 
Det samme kan sies om observasjonene av filmens noe sære voksen-galleri. 

Men først og sist dreier det seg om hvordan vennskap vokser seg fram hos ungdom som er redde for å bli for synlige i landskapet. 

Avgangseleven Greg gjør alt han kan for å distansere seg fra alle mulige gjengforhold. 
Sammen med med-elev, «kollega» Earl (ordet venn er for farlig), bruker han ironisk distanse som beskyttelse for å slippe andre inn i livet sitt. 
Hans geskjeftige mor krever imidlertid at han skal ta seg av en jevnaldrende jente, Rachel, som har fått diagnosen leukemi. 

Kjemien mellom Greg og Rachel er lunken i starten. 
Ironi og usikkerhet dominerer, før det skjer en gradvis endring hos de unge. 
Jo dårligere Rachel blir under kreft-behandlingen, jo mer ser Greg det som sin oppgave å være tilstede, muntre henne opp, tøyse, tulle og prate alvor. 

Det er faktisk ganske så rørende å se hvordan den tilbakeholdne, men smarte gutten, langsomt lar både følelser og mennesker slippe inn i livet sitt. 
Balansen mellom humor og følelser er nennsom. 

De sentimentale fallgruvene unngås, selv om man blir både rørt og berørt av denne fine fortellingen. 
",1
"Filmanmeldelse:«Pawn Sacrifice» 

Velspilt film om dramaet bak tidenes sjakkspill. 

USA. 
6 år. 
Regi: 
Edward Zwick 

Med: Tobey Maguire, Liev Schreiber, Peter Sarsgaard, Lily Rabe. 

Da Bobby Fischer slo Boris Spasskij i sjakk-VM i Reykjavik i 1972, var det ikke bare en legendarisk kamp mellom to giganter, det var en verdensbegivenhet av dimensjoner. 

Det var Vesten, med USA i spissen, som slo kommunismen, representert ved Sovjetunionen. 
At den mentalt ustabile Fischer skapte mye trøbbel i starten av kampen, gjorde ikke happeningen mindre spektakulær. 

Dette er bakteppet i filmen om Fischer, av mange ansett som tidenes kanskje mest kreative sjakkspiller. 
Han var en skarp, smart fyr som hadde større problemere med indre demoner og utallige konspirasjonsteorier enn med å utføre magi på sjakkbrettet. 

Men filmen evner ikke helt å fordype seg i sjakkgeniets psyke. 
Vi ser hvor paranoid han blir etter hvert, at han er preget av en politisk aktiv mor som ikke var nok tilstede, at han under oppveksten er en einstøing med skarp hjerne, men det fortelles på et noe overfladiske plan. 

En del autentiske TV-klipp fungerer utmerket, men regissøren har falt for fristelsen til å bli litt omstendelig og gjentagende i klippene. 

Mye er bra 
- Maguires aggressive og frenetiske stil i rollen som Fischer, Schreiber som den rolig og veloverveide Spasskij og Sarsgaard som Fischers sindige sparringspartner. 

Maguires utviser ladet energi og høyt adrenlin både med brikkene på brettet, med sine dystre tanker og det storpolitiske spillet han blir en del av. 

Etter å ha beseiret den tidlige verdensmester - på vegne av den vestlige halvkule - tapte han kampen mot seg selv. 
Filmen avsluttes med de triste glimt av virkelighetens Fischers tragiske sorti. 

For de fleste rundt ham var den politiske «seier» viktigere enn mannen, det er filmens beske ettersmak. 
",1
"Filmanmeldelse:Søskenærlighet 

Suverene svenske søstre. 

«Min lille søster» («Min lilla syster») 

Sverige. 
9 år. 
Regi: 
Sanna Lenken. 

Med: Rebecka Josephson, Amy Deasimont, Erika Hallin, Henrik Norlen. 

Svensken ass! 
Dette kan de. 
Det kan virke som om broderfolket er særlig skikket til å lage spesielt to typer film. 
Relasjons- og familiedramaet. 
Og «budskapsfilmen» for ungdom. 

Denne faller inn i alle kategoriene, og handler om søstrene Stella og Katja. 
Førstnevnte er den yngste. 
Hun er lubben og veslevoksen, med et sånt intelligent ansikt som får voksne til å ville knuseklemme henne. 
Hun er i ferd med å bli tenåring, med alt det innebærer. 
Katja er ungdomsskoleelev, og perfekt. 
God i isdans, pen og tynn. 
Ja, stadig tynnere. 

Hva skal man gjøre når man ser at søsken sliter? 
Stella skjønner, før noen andre, at Katja lider av en spiseforstyrrelse. 
Skal hun sladre, og med det risikere både samholdet og at hennes egne hemmeligheter slipper ut? 
Det er ensomt å forstå noe før alle de voksne har forstått det. 
Josephson, som er uforglemmelig god i sin rolle, spiller sin indre opprørthet ut med ansiktet. 

Dramaet blir vel voldsomt i løpet av filmens siste halvtime. 
Regissør Lenken begår en fantastisk jobb med barna og de unge, men sliter mer med å finne en plass til de voksne. 

Det er en liten innvending. 
Om bare alle «temafilmer» kunne være like gode som «Min lille søster». 

MORTEN STÅLE NILSEN 
",1
"Filmanmeldelse:«Knutsen & Ludvigsen og den fæle Rasputin» 

«Knutsen & Ludvigsen..» er en god, påkostet film med mange kvaliteter. 
Men den bommer litt på to ting: 
For lite humør. 
Og for få sanger. 

«KNUTSEN & LUDVIGSEN OG DEN FÆLE RASPUTIN» 

Norge. 
Regi: Rasmus A. Sivertsen, Rune Spaans. 
6 år. 
Stemmer: John Brunot, Herman Sabado, Finn Schau, Siri Nilsen, Trond Viggo Torgersen, Frank Kjosås, Bjarte Hjelmeland, Sondre Lerche, Maj-Brit Andersen, Eldar Vågan. 

Bare så det er sagt: 
Å anklage filmen for humørløshet, kan lett oppfattes - ja: humørløst. 
Mer enn filmen kanskje fortjener. 
Men det er og blir et mysterium for meg at man heller to såpass elleville fyrer, som så til de grader hører hjemme i nyere norsk underholdningshistorie, mot en slags skrekkfilm for barn. 

Det er vitalt gjort, bevares. 
Og utpekingen av Bergen og bergensere som samtidens «land of the living dead» - altså zombie-stedet - er selvfølgelig hemningsløst bra tenkt. 
Men er det virkelig slik at man faktisk må skremme unger for å tiltrekke seg dem? 

Kanskje. 
Og vi snakker her om små grader og ørlite korrigering. 
Men allerede etter åpningen i tunellen (der grevlingen har gjort sin tilbørlige ankomst), blir det litt for omstendelig og litt vanskelig å holde rede på. 

For i stede å lage en film mer bygget opp omkring den knutsen & ludvigsenske sangskatt, kommer en historie om en gal bergenser (riktignok!), som med platåsko og minimal kroppshøyde skal skurkaktig hevne seg på alt og alle, ved å gjøre dem til lydige marionetter. 
For verdensherredømme (Som sagt: 
Han er bergenser.) 
Han trenger «bare» en egnet vitenskapsmann m/ feiende flott datter, til å fullføre prosjektet sitt. 
Det må bare litt «overtalelse» til, som en fæl tortur-mulighet. 

Som sagt: 
Mye er svinaktig godt gjort! 
Tekningene er klare og tydelige; jeg har overhode ingen problemer med de tegnede Knutsen & Ludvigsen-figurene. 
De er mer enn godtakbare. 
Filmen beviser godt hvor avansert det norske animasjonsnivået nå er blitt. 
Bravo! 
Stemmeleggingen er dessuten en hørbar og vital fryd - hele veien. 

Men, så var det dette lille «men»: 
«Knutsen & Ludvigsen» på film burde blitt en fest av allsang og gapskratt og gjenkjennelig moro over mange alderstrinn. 

Det blir dessverre noe tystere enn man kunne håpet på i norske kinoer. 

Filmen har norsk kinopremiere fredag 
",1
"Trine Rein:«Deedle’s Blues» av Diane Schuur 

Reins versjon av den blinde amerikanske sangerinnen og pianisten Diane «Deedles» Schuurs signaturlåt er veldig «showete». 
Hun gjør seg best i partiene som krever, eller kler, mest stemmekraft. 
Forsøket på scat-sang blir anmasende og frenetisk, trass i at det er superkort. 
Finalen er dog «grande», og «looken» er upåklagelig: 
Rein er en flott «gangster’s moll» i blå aftenkjole med dyp utringing. 
Alt i alt er det mer oppvisning enn innlevelse. 
",1
"Tommy Fredvang:«Uptown Funk» av Mark Ronson og Bruno Mars 

Fredvang tøyer «storband»-begrepet langt her. 
Dette er en poplåt med funk-islett. 
Men den vil sikkert sikre ham stemmer fra yngre seere. 
Fotarbeidet hans er mer imponerende enn sanginnsatsen. 
Den ordrike teksten stresser ham der originalversjonens vokalist Bruno Mars er «laidback» elegant. 
Dansingen krever sitt, han mister mye pust. 
Han har det tilsynelatende gøy. 
Men det er en masete type gøy, i alle fall for oss som hører på, og det er ikke poenget. 
",0
"Knut Erik Østgård:«That’s Life» av Frank Sinatra 

Østgård (fra Stange!) har et overraskende greit grep om den humoristisk resignerte tilbakelentheten denne teksten krever. 
Altså, det er langt fra Hoboken til Stange, og noen Sinatra er han ikke: 
Han gir oss en bondsk, ukunstlet utgave av Franks urbane «charme». 
Således kan det med litt velvilje sies at han gir noe nytt til dette velprøvde nummeret. 
Og i motsetning til de to foregående, sørger han for å ta seg god tid og kose seg med syngingen. 
",1
"Celine Helgemo:«Let The Good Times Roll» av Quincy Jones 

Overraskende ustøtt fra «Stjernekamp»s mest ivrige «showbiz»-allrounder. 
Hun har ikke myndigheten som skal til for å formidle teksten, og bevegelsene hennes er stressede snarere enn sløye. 
Fraseringene føles helt tilfeldige, i hvert fall inntil det relativt vellykkede klimakset. 
Hun tar seg inn der. 
Hun er entusiasmen selv dog, så det hadde vært synd å miste henne. 
",0
"Eirik Søfteland:«Fly Me To The Moon» av Frank Sinatra 

Snålt å se noen konsentrere seg om å virke nonchalant. 
Søftelands versjon av en elsket standard blir aldri mer enn corny karaoke. 
Scat-partiet er også komisk, men faktisk å foretrekke fremfor den «konvensjonelle» sanginnstasen. 
De sporadiske sure tonene er ikke problemet. 
Her er det mer snakk om feil mann til sjangeren. 
Han «kommer seg gjennom», som det heter i de reduserte forventningers tidsalder. 
Men han engasjerer ei. 
",0
"Øystein Wiik:«Mr Bojangles», originalt av Jerry Jeff Walker 

Ikke hver dag man hører Jerry Jeff Walker på NRK. 
Og heldigvis ikke hver dag man hører «Mr. Bojangles» i en så teatralt oppstyltet utgave. 
Wiik tar sitt utgangspunkt i Sammy Davis Jr.s tolkning snarere enn de mange mer countryaktig konverserende versjonene, men resultatet er uansett nokså skrekkelig. 
Engelskuttalen er semmer, sangen er affektert hviskete og klimakset sitter ikke. 
«Mr. 
Bojangles» er en historie. 
Men den eneste historien Wiik forteller er historien om sitt eget forsøk på å synge «Mr. Bojangles». 
",0
"Maria Haukaas Mittet:«Orange Colored Sky» av Natalie Cole 

Til unnsetning etter noen skrale minutter: 
Flinka! 
Spesielt det siste verset sitter kanonbra. 
Hun står i fare for å «oversoule» á la Christina Aguilera i det siste refrenget. 
Men skitt au: 
Hun er tryggheten selv, godt støttet av et herlige blåsere, og er definisjonen av eleganse i svart glitrekjole. 
Hun er den eneste vokalisten i denne konkurransen som får seeren/lytteren til å synke ned i sofaen i full forvissning om at de er i de mest kapable hender. 
Skal videre. 
Må videre. 
Ellers kan de legge ned hele programmet. 
",1
"Martin Halla:«How High The Moon» av Ella Fitzgerald 

Vel. 
Det kunne ikke bli verre enn sist uke. 
Men helt overbevisende blir det ikke nå heller, trass i Hallas dobbelspente gangsterdress. 
Fremføringen er eksplisitt todelt: 
Den konvensjonelle sangavdelingen er ikke mer enn OK, kanskje mindre. 
Men scattingen går overraskende fint. 
Ella Fitzgeralds versjon gikk for verdensrekorden i denne sangformen, og vant den. 
Den vil alltid bli stående, men Halla gjør i hvert fall ikke skam på dronningen. 
",0
"Heidi Gjermundsen Broch:«The Greatest Love OF All» av Scott Bradlees Postmodern Jukebox, Mykal Kilgore 

Oppjazzet versjon av Whitney Houstons divaballade. 
Gjermundsen synger den litt som man kan tenke seg at en sangerinne i en Disney-film ville ha sunget den: 
Teknisk plettfritt, med stemmen full av glam og glitter. 
Det er mer en idrettsprestasjon enn en musikalsk opplevelse – intens på grensen til det nerveslitende. 
Men det har med arrangementet å gjøre: 
Gjermundsen Brochs innsats er – ganske riktig – plettfri, med stemmen full av glam og glitter. 
",1
"Kl.19.55 på NRK1: 
«Norges smarteste» 

Intens folkeliggjøring redder ikke kunnskapskonkurransen «Norges smarteste» fra å være et program først og fremst for Norges smarteste. 

Fem smarte deltagere blir i hver episode hurtig samlebånd-introdusert med ett enkelt utsagn, av typen «Det er litt tabubelagt å være smart i Norge», og så flyttes vi inn i studioet, der programleder Nadia Hasnaoui utbroderer med én kuriositet om hver utfordrer. 
Og så kjøres det i gang. 

Les hele anmeldelsen her: 
Sprikende hjernetrim-sirkus. 

Gjennom et langt program med oppgaver på ulike fagfelt, er det naturlig at seerengasjementet daler i de bolkene en selv ikke er interessert i. 
Er ikke tall din greie, kan det bli lenge å vente 20 minutter på en språkoppgave. 
Brenner du derimot for brøk, er du sikret noen minutter heftig hoderegning. 

Det spørs om «Norges smarteste», selv med danseinnslag, er folkelig nok til å samle den brede seerskaren. 
Programmet oppleves som en tilfeldig samling sirkusnumre for åndseliten, og det savnes en helhet i det kreative kaoset. 

Det mest spennende er den avsluttende duellen mellom andre og tredjeplassen om hvem som får gå videre til semifinale. 
Bare synd den thrilleren kun utspiller seg de siste fem minuttene. 

Vurdert av Ingvill Dybfest Dahl 

Oversikt over høstens seriepremierer: 
Slik blir TV-høsten. 
",0
"Kl.20.00 på TV 2: 
«Norske talenter» 

Av de utallige TV-programmene i samme gate – varieté/konkurranseshow med reality-tilsnitt – er «Norske talenter» det mest gammeldags godmodige. 
Blant dommerne prøver Linn Skåber og Suleman Malik noen ganger å holde igjen. 
Men de er sjanseløs i møte med «tommel opp»-tsunamien i et program der ekspertene på sine respektive felt ofte blir overkjørt av ikke-ekspertene. 

«Takk og lov for at vi i Norge har sånne konsepter som «Norske talenter»!», roper Mia Gundersen på et tidspunkt, med en pondus som vanligvis forbeholdes helt andre «konsepter» (type fred, frihet og demokrati). 

Numrene er stort sett av det slaget som nok kunne ha passert på den lokale martnan (unntaket var dansegruppen Aces Crew). 
Det er lettere å «selge» personlighetene enn det personlighetene gjør, så det er fint om vedkommende «har en historie». 
Har de ikke en historie, kan de alltids dytte ungene foran seg. 

Skåber ler fra hjertet. 
Solveig Kloppen er dus med kameraet. 
«Norske talenter» skal ha pluss for å ikke prøve å innbille oss at den som vinner blir «stjerne». 
Men en mann som spiller falskt på sag og en liten kjemiker som leker med nitrogen, gjør ingen fredag i 2015. 
I hvert fall ikke for seere over 12. 

Vurdert av Morten Ståle Nilsen 

Fikk du med deg: 
Den store strømme-TV-guiden (krever innlogging). 
",0
"Kl.20.55 på NRK1: 
«Nytt på nytt» 

Johan Golden ble gitt norsk humor og TV-underholdnings mest vriene oppgave da sjokknyheten kom om at Knut Nærum gir seg i «Nytt på nytt» kom i vår. 

Ingen ventet seg en kopi – og godt er det: 
Den utflyttede haldenseren spilte drevent på sine egne styrker. 
Noe helt annet. 

Han kan ha stoppet den mulige seerflukten mange forutså etter Nærums exit allerede i debuten. 
Golden er standupkomiker og ikke den tørrvittige intellektuelle bakerst i klassen, uten at han vræler etter oppmerksomhet i tide og utide av den grunn. 

Det er standup, og Golden har flere slengbemerkninger som viser at han er skjerpet og sugen på oppgaven. 
Han er kledelig usjenert, som denne settingen krever. 
Golden balanserer fint mellom Sørensen og Almaas: 
De har hver sin fortellerstil, men det er tydelig at Sørensen og Golden kommer fra samme miljø: 
De spiller hverandre gode, og Golden er både unik nok – og gullrekka-jovial nok til at han kan vil finne sitt publikum. 

Vurdert av Øystein David Johansen 

Les hele anmeldelsen her: 
Gullrekka-jovial. 
",1
"Kl.21.25 på NRK1: 
«Skavlan» (sesongpremiere) 

Den kokette stotringen og de megetsigende pausene. 
Den utstudert distré sjarmen. 
Det skjelmske smilet og det dype, medfølende blikket. 
«He’s back, baby». 
Du trodde vel ikke at det kunne bli høst uten ham? 

Fyren er dyktig som få. 
Men programmet «Skavlan» store fortrinn ligger som alltid i gjestemiksen. 
Han inviterer selvsagt gjester som vil selge oss noe, han også. 
Men ikke nødvendigvis bare seg selv. 
Skavlans mest unike evne er måten han gjør dem komfortable nok til å samtale med hverandre på. 

En trestokk vil være i stand til å få et godt intervju ut av Bob Geldof (en forbigående beflippet Skavlan introduserer ham som «Gledof»). 
Kanskje lot han Kofi Annan, som spruter av verdighet og sikkert ikke er lett å avbryte, få dosere om viktige ting for lenge. 
(Selv Geldof måtte innrømme at den tidligere generalsekretæren kan være «søvndyssende»). 

Men «Stockholmsyndromets» opphavskvinne, Kristin Enmark, bærer på en historie som kan ha blitt omkalfatret her nå i kveld. 
Og intervjuet med Sofia Helin viser at han har tonet ned «svorsken». 

Han har lagd bedre programmer enn dette, og kommer til å gjøre det igjen. 
Man kan mene hva man vil. 
Men «Skavlan» er blitt en klassiker. 

Vurdert av Morten Ståle Nilsen 
",1
"Kl.22.15 på TV 2: 
«Senkveld med Thomas og Harald» 

Thomas Numme og Harald Rønneberg er veldig likandes karer. 
Men det redder ikke sesong 12 fra å fremstå en smule anstrengt. 
Denne fredagen kjøres en slags «ungdom spessial» med tenåringsidolet Shawn Mendes, eksploderende fysikkeksperimenter med Selda Ekiz, og kosestund med evigunge Alexander Rybak som har skrevet bok om et ensomt troll. 
Det oppfordres til «hæsjtægging» i sosiale medier, det sendes Vine med Mendes og hyles fra salen. 

Følelsen av å ha forvekslet «Senkveld» med den lokale ungdomsklubben forsvinner selvsagt i det Aune Sand entrer studioet for å fremføre en Queen-låt han aldri har hørt før. 
Eller vent, vi er fremdeles på klubben, der klubblederen med sans for erotisk lyrikk har bestemt seg for å synge karaoke med kidza. 
Det er smertefullt pinlig en stund. 
Og stemningen blir ikke lettere av at Sand konkluderer med at «Det føltes som første gang jeg kom». 

Men så kommer avrundingen med «Senkveld surprise» der Thomas tvinges til å skrive en helt ny sang for Jan Eggum, og fremføre den med ham for fullsatt sal. 
Det er mer empati-lokkende humre-pinlig, men strikken dras hakket for langt når vi må høre låta fremført for andre gang på rad. 

Det var det med å gi seg mens leken er god. 

Vurdert av Ingvill Dybfest Dahl 
",0
"TV-premiere:Småfrekk halvtime 

Tusvik og Tønne er akkurat så frekke de får lov til på TV2. 

TV-premiere: 
Tusvik og Tønne Talksho. 
TV2 torsdag kl 21.40. 

Sigrid Bonde Tusvik og Lisa Tønne erobret podcast-verdenen lenge før det ble hipt med frittalende, rå humor med stort krenk-potensiale. 

Den blonde av de to har faktisk innrømmet at serien har fungert som en «utslagsvask», men lytterne har strømmet til og fnist segskakke. 

TV2 har slått til og gitt duoen tilbud om sendetid. 
«Tusvik og Tønne Talkshow» er en del hakk snillere, uten at frekkheten og spontaniteten har gått helt tapt. 
Utilslørt selvopptatte som de er lar de gjesten være programleder fordi dette er «det eneste talkshowet som garanterer bra gjester». 

Joda, første programleder Mini Jakobsen gjorde seg slett ikke bort – og spilte med så godt han kunne. 
Det er en knapp halvtime de skal fylle, Tusvik og Tønne gjør det ganske originalt – og akkurat passe inkluderende. 
Duoen er med Mini på jobb som fotballreporter med landslaget, og spiller rollen som fotballnoksagter forholdsvis godt. 
En tilfeldig valgt sporty gjest i salen låner bort telefonen så damene kan skrive en ytterst pinlig melding og sende til alle på kontaktlisten. 
Vi har sett det før, men de to, sammen med Mini, følger opp seansen slik at «åh nei»-stemningen brer seg i publikum og foran skjermen. 
Mini får rie-apparat rundt bringen – ålreit «på sparken»-moro det. 

Kveldens morsomste innslag kom helt til slutt: 
Tusvik og Tønne har manipulert seg inn i en reklamevideo for Prinsesse Märtha og Elisabeth Nordengs «Soulspring»-kurs og sufflerer englevennene. 
Kveldens eneste hysteriske innslag fra jentene min 65-årige mor ler av fordi de «sier ting folk knapt tør tenke». 
Det gjør ingenting om de sier enda mer vi andre knapt tør tenke i ukene som kommer, her er det muligheter for å dra på enda noen hakk! 

ØYSTEIN DAVID JOHANSEN 
",1
"Filmanmeldelse:«Einars forsvinningsnummer» 

Einar skal dø. 
Derfor går han. 

Norge. regi: 
Elsa Kvamme. 
MED: Einar Lunga, Herdis Seim, Leiv Arvid Reed, Mannegruppa Vest A.O. 

Dødens realitet skal en dag innhente oss alle. 
Det er verdens kjedeligste, mest definitiv og sikreste realitet. 
Og dermed alltid underkommunisert mennesker imellom; fortrengning er letteste utvei for å fornekte denne realiteten. 

Eller kanskje ikke. 
For det paradoksale er jo at stilt overfor døden, blir livet viktigere, livets innhold kanskje lettere å sortere, bevisstheten om livets rikdom enormt mye klarere. 
Slik kan det i alle fall gå. 

Og det er en slik historie Elsa Kvamme forteller, når Einar Lungas liv beskrives i «Einars forsvinningsnummer». 

Psykologen og livsnyteren Einar får en kreftdiagnose som i praksis er klar melding om at livet hans går mot slutten. 
Derfor begynner han å gå. 
Einars behov for erkjennelse omkring sitt eget liv og de menneskene han har hatt et forhold til, faller lettere på plass på milevis vandringer i så mange slags landskaper. 
Og la det være sagt: 
Einars åpenhet, ukonvensjonelle livsanskuelse og ærlige mot er både beundringsverdig, svært opplysende og til dels ganske så underholdende. 
Hans vandringervandringer er slett ikke personlige dødsmarsjer – snarere livsbejaende reiser i og omkring sentrale temaer omkring det å leve. 
Og det er sannelig gripende nok! 

Som filmfortelling og dokumentar lider «Einars forsvinningsnummer» ørlite av manglende struktur og retning. 
Men føres litt på villstrå her og der og blir noe forvirret rundt noen svinger og over noen bakketopper. 

Historien er råsterk og ekte. 
Fortellermåte litt mer nølende. 
",1
"Filmanmeldelse:«Maze Runner:Ildprøven»
Til tross for svært mye løping er det liten bevegelse i oppfølgeren til fjorårets «Maze Runner: 
I dødens labyrint»». 

USA. 
12 år. 
Regi: Wes Ball 

Med: 
Dylan O'Brien, Kaya Scodelario, Thomas Brodie-Sangster, Ki Hong Lee, Aidan Gillen 

Det legges både alvor og sjel i denne dystopiske potten, men likevel blir filmen en ganske så lang transportetappe som slutter med et klart signal om at eventyret fortsetter i neste film. 

Filmene er basert på James Dashners fortellinger om ungdom som befinner seg i et postapokalyptisk samfunn. 

De som ikke vil la seg underkaste de kyniske lederne, lever i konstant utrygghet og bruker det meste av tiden til å flykte. 
Og som i de fleste filmer i denne sjangeren så handler det om å ta raske og riktige valg når det gjelder hvem du kan stole på. 
Venner og fiender kan til forveksling være ganske like. 
Et feiltrinn kan få fatale følger. 

Filmen følger Thomas (O'Brien) og hans venner på flukt fra OND og deres medhjelpere som sårt trenger ungdommens blod. 

Landskapet er dystert, svære bygninger og konstruksjoner preget av ruin, død og ødeleggelse. 
Om ikke de ondsinnede i OND er i hæla på filmens unge helter, så vær sikker at noen zombie-lignende morderiske vesener er klare til å hugge til i friskt menneskekjøtt. 

Den unge gjengen av skuespillere gjør absolutt en habil innsats og innbyr til troverdighet uten å falle for sentimentalitetens toneleie. 

Men i mangel på å lage en historie med flere aspekter og friske vrier, så satses det på at løping, slåssing og effektiv høy musikk skal dekke opp spenningsnivået. 
Det fungerer til en viss grad, men i lengden så blir det for stillestående. 
",0
"Filmanmeldelse:«Everest» 

Å bestige Mount Everest; er det faktisk det ultimate eventyret – eller toppen av menneskelig dårskap? 

USA/Storbritannia. regi: Baltasar Kormákur. 9 år. 
MED: 
Jake Gyllenhaal, Josh Brolin, John Hawkes, Jason Clarke, Clive Standen, Vanessa Kirby, Michael Kelly, Martin Henderson, Sam Worthington, Thomas M. Wright, Keira Knightley, Robin Wright. 

Det er kanskje det viktigste spørsmålet som henger igjen, etter å ha sett den på svært mange måter svimlende imponerende filmen «Everest». 

Filmen er knyttet til et ytterst dystert 20-års minne: 
I sesongen 1994/95 var det usedvanlig mange dødsfall på og rundt den 8848 meter høye toppen. 
Vi følger en newzealandsk ekspedisjon tett – og streifer innom noen temmelig kjente navn i everestografien. 

Filmen er forsøkt gjennomført i en «dokumentarisk» stil; tett på med kameraer, teknisk i sine opplysninger, eventyrer-nøktern i sitt ordvalg. 
Det filmen avtegner som en hovedårsak til de mange dødsfallene, er at på denne tiden var Everest-bestigning antydningsvis blitt en slags «masseturisme». 
For all del: 
De aller fleste var erfarne fjellfolk, dyktige klatrere, eventyrere med spesielle forutsetninger. 
Men ikke alle: 
«Gruppereisenes» tid var inne, det var blitt big business for noen å få godt betalende klienter opp på toppen. 
Det økte nok tallet omkomne betraktelig – selv om et fjell som Everest alltid har og alltid vil være et livsfarlig sted for selv den beste og best utrustede klatrer. 

Everest vil, som verdens høyeste fjelltopp, ha sin helt egen mytologi, sin egen sjargong og sin egen psykologi. 
Dets bestigere vil alltid være en eksklusiv, innvidd gruppe. 
Vanskelighetsgraden og kravene som stilles, vil uvegerlig være så eksepsjonelle at ettersom 99,9999 prosent av oss aldri engang vil tenke tanken, blir det en uimotståelig fristelse for de ytterst få. 
Som likevel ble nokså mange på de få rutene som kan følges opp mot toppen. 

Filmen har noen helt ekstremt flotte bilder. 
Realismen i hva fjellet kan by på og hva menneskene utsettes for, er helt upåklagelig. 

Samtidig forblir filmen underlig fjern i forhold til sine personer. 
Det kommer antagelig av at Mount Everest-bestigere er pokker til tøffinger og fåmælende folk i møte med den livsfaren alle vet eksisterer. 

Som filmopplevelse blir det en ekstraordinær teknisk oppvisning, men en smule ufølsomt som menneskelig dokument. 
",1
"TV-anmeldelse:Hva er poenget? 

Nakenreality som kunne trengt noen oppstivere. 

TV-premiere: 
Adam søker Eva. 
Realityserie. 
TVNorge. 
21.30 

«En tittær jo litt ned!» sier André fra Sarpsborg i første episode av TVNorges nye dating-reality og oppsummerer antagelig grunnen de fleste av oss oppgir for å benke seg foran programmet som allerede har avstedkommet sjokk-overskrifter. 

Nyhetsverdien forsvinner svinfort, «Adam søker Eva» er seigt, kunstig og gørr kjedelig TV. 
En keitete voiceover forteller oss konseptet: 
«Profilene deres matcher, men i Adam søker Eva må de presentere seg selv uten statussymboler som klær, sminke og smykker». 

Svulstig filmmusikk og storslagne naturbilder har vi blitt vant til i slike serier. 
Seriens første deltagere presenteres med bilder som like gjerne kunne vært hentet fra «Robinson»-arkivet. 
Sandra fra 
Os ser først og fremst etter en høy mann og får tilsynelatende fulltreff på første forsøk når André kommer spankulerende bortover stranden. 
Han får tyvstarte og blir kjent med Sandra før utfordreren, finske Erno fra Ålesund, bryter idyllen – og kaster seg inn i kampen om henne. 

Selvsagt er det «kleint»og pinlig når de møtes uten en tråd. 
Men derfra og ut går det fryktelig tregt og stille for seg. 
Både samtalene de to imellom og monologene rett til kameraet fremstår kunstige. 
Det virker nærmest som om de leser opp fra et manus, det blir en ganske stiv TV-opplevelse fra sofaen. 

Hemmeligheten ligger ofte i castingen i slike program, men kanskje er det for mye forlangt at folk skal «by på seg sjæl» når de allerede har kledd seg splitter nakne for oss. 
«Adam søker Eva» er småpinlig «sakte-TV» på feil måte, hverken sjokkerende, sensasjonelt, pirrende eller interessant. 

ØYSTEIN DAVID JOHANSEN 
",0
"TV-anmeldelse:Desperate bekjentskaper 

Blogger-satire med litt for mange karakterer å holde styr på. 

TV2 bruker skuespillere som spiller komedie i stedet for komikere som prøver seg som skuespillere i den nye humorsatsingen «Hæsjtægg», enda en liksomdokumentar. 

Jakob Oftebro, Mariann Hole, Øystein Røger og Laila Goody er noen av «proffene» som er med i denne noe overbefolkede serien – og denne gangen er det bloggerne i alle mulige slags varianter som får passene sine påskrevet. 

Tidsriktig tema, med mye forutsigbart i manus. 
Satiren napper oftere enn den sparker skikkelig. 

Karakterene er mange, flere kunne nok vært skrelt bort i en runde «kill your darlings». 
Noen av dem er imidlertid ganske morsomme å følge etter hvert. 

Livsstilsbloggeren Tina Yvonne fra Sarpsborg refererer åpenbart til mye omtalte Fotballfrue; hun står opp tidlig for å lage lager ost- og skinkehjerter til «overraskelsesfrokost» på sengen til seg selv. 
Ene og alene for å få dokumentert det perfekte liv på bloggen – og kanskje få en «spons». 
Vi er selvsagt med når det ikke knipses bilder også, og får se hvor desperat hun er etter å opprettholde den perfekte fasaden. 
Vi skjønner fort hvor det bærer, men Hole er skummelt troverdig med fancy hatt og sko. 

Vi får flere desperate bekjentskaper; Jakob Oftebro er «naturmannen» som lei av bylivet flyktet ut i skogen alene for å være «skikkelig mann» – og dokumentere det for likes på bloggen – og på Facebook. 

Seriens mest originale karakter er pappabloggeren Robert (Mattis Herman Nykvist). 
Han er i pappaperm og trives bedre enn sunt er med det: 
Han klarer ikke å gi slipp på datteren Vilhild – og vet best i møte med alle andre i samme situasjon. 

Morten Ramm leverer ok situasjonskomikk som motivasjonscoach i klassisk «David Brent»-tapning, men karakteren virker kastet inn og noe malplassert i dette universet. 
De beste liksomdokumentarene har karakterer som både er morsomme, og som du samtidig får litt hjerte for. 
I «Hæsjtægg» er det kun Laila Goodys matblogger Mai som avstedkommer omtanke – og ikke bare humring. 

ØYSTEIN DAVID JOHANSEN 
",0
"TV-anmeldelse:For mange hverdagsideer 

Duo som trenger langt flere «nei-folk» rundt seg. 

TV-premiere: 
«En helt vanlig dag». 
Norsk underholdningsserie med Odd-Magnus Williamson og Henrik Thodesen. 
TV Norge tirsdager kl. 22. 

Bestevennene Williamson og Thodesen har fått frie tøyler til å leke seg etter innfallsmetoden i «En helt vanlig dag». 
Vaskeseddelen lover imidlertid et program hvor vi skal finne ut hvor morsomt det blir når kjendiser gjør helt hverdagslige ting. 

Programmet er litt avhengig av hvem som er kveldens utvalgte, men denne må pent finne seg i å stille i andre rekke. 
Mens vi er med Espen Eckbo for å reparere askesugeren hans, eller er med Knut Nærum på tegneserie-jakt blir vi nemlig avbrutt av sketsjer og innslag som liksom skal ha kommet til underveis. 
Man mistenker at sketsjene har kommet før intervjuene med gjestene, det flyter ikke helt det vi ser. 
Ingen av de to er utpregede intervjuere, og de virker ikke fryktelig interessert i gjestene sine. 

Når Odda, Henrik og Knut Nærum sitter i Slottsparken lyder politisirener, og guttene får vist hva slags politiserie de vil lage hvis de får bestemme: 
«Morrakvistpatruljen» som tar sykkeltyver før klokken syv på morgenen. 
Ideen er dårlig, og sketsjen vi sitter igjen med mangler retning og poeng. 
Og for en bortkastet mulighet det er å snakke med Nærum om «Nytt på nytt» når man ender opp med en billig sketsj hvor Odda og Henrik klipper seg inn i en gammel episode for å fortelle tørre vitser. 
Igjen er gjesten helt utelatt. 

Slike sketsjer i overtall, og duoen viser bare glimtvis gode ideer som blir tatt vare på helt til vi ser dem i stua. 
«Vonde nyheter med Donald Duck-stemme» får vi se sammen med Nærum i tegneseriesjappa – gjennomført moro. 
Det beste man kan si om «En helt vanlig dag» er at det er variert det som serveres; animerte sekvenser, tullemusikkvideoer og realityparodier. 
Men programmet kunne tjent på å legge like mye i innhold som i innpakning, «En helt vanlig dag» har for mange hverdagsideer som aldri burde sett dagens lys. 

ØYSTEIN DAVID JOHANSEN 
",0
"Maria karlsen - «Maria» av Ricky Martin
– Karlsen har kraft – hun ville vært en utmerket discodiva. 
Det kommer godt med i Ricky Martins heseblesende låt, der smatrende perkusjon og ivrige blåsere konkurrerer med vokalisten om oppmerksomheten. 
Det går fort unna, men hun klarer å tilegne seg tilstrekkelig kontroll over låten. 
Og mot slutten kommer dansen også – hun har ikke glemt gamle kunster. 
Bra start, dette. 
",1
"Martin Halla – «Mas Que Nada» av Jorge Ben Jor
– Man kan si mye om Martin Halla. 
Deriblant at han har en usedvanlig behagelig stemme. 
Det er ingenting ved ham som er fyrrig, så denne svale sambaen burde være et godt låtvalg. 
Men det går alt annet enn bra, dessverre. 
Halla faller helt ut av sangen, glemmer teksten, og prøver å redde dagen ved å agere hetlevret kåting. 
Det blir klovnete, og dessverre ikke på den gøyale måten. 
Han har fullstendig jernteppe, stakkars. 
Det kan hende den beste. 
",0
"Knut Erik Østgård – «Volare» av Gypsy Kings
– Språkbeherskelsen er så som så, gitt (ikke at undertegnedes ører er så trent at det gjør noe). 
Og Øtsgårds – fra Stange! 
– «dans» er tentativ, for å si det pent; av den typen enhver nordmann vil kunne begå etter et par dunker sangria på grisefest. 
Fremføringen mangler fullstendig ild, men er heller ingen krise. 
Østgård – fra Stange! – har en godslig utstråling som gjør at han kommer i mål. 
Sånn noenlunde, i hvert fall. 
",0
"Celine Helgemo – «Sera Sera» av Shakira & Wyclef Jean
– Helgemo seiler opp som «Stjernekamp»s mest offensive underholder, uredd for å gi seg helhjertet i kast med det meste. 
Her lider hun en del under at hun må gjøre to vanskelige ting samtidig – både danse og synge. 
Dansen tar seg opp når hun kan ta en liten vokalpause underveis. 
Ingen av delene går sånn kanonbra, egentlig, isolert sett. 
Men kombinasjonen er likevel mer enn ålreit. 
",1
"Eirik Søfteland – «Smooth» av Santana, Rob Thomas
– Søfteland, som har en hallikbart som står til den røde silkeskjorta, har en ikke ubetydelig fordel: 
Han kan danse. 
Han lever ut sin indre kåtskælk, uten at det blir direkte parodisk, og uten å glemme at sangen også skal synges. 
Dansingen legger riktignok beslag på mesteparten av energien hans – sanginnsatsen er funksjonelt macho mer enn «pen». 
Men jøss – dette var ganske imponerende, altså. 
",1
"Øystein Wiik – «She Bangs» av Ricky Martin
– Tilbake, tilbake, tilbake – og omsider, omsider på (en slags) hjemmebane! 
Dansingen er svært forsiktig, men den myndige stemmen hans har full kontroll på dette fyrverkeriet av en latinopoplåt. 
Etter å ha vært fullstendig ute av sitt element i både rock- og countryprogrammet, har han her en låt som kler det dramatiske i stemmen hans. 
Full oppreisning, altså – dette var gøy for både han og oss. 
",1
"Trine Rein – «Oye» av Gloria Estefan
– Dansingen er minimal, dessverre. 
Men Reins soulete stemme kler denne oppjagede, men anonyme salsaen brukbart godt. 
Den er langt fyldigere enn opphavskvinnen Gloria Estefans, for eksempel. 
Usikker i begynnelsen – hun verker vel ikke etter å danse salsa, kanskje – men hun synger seg varm etter hvert. 
Fyrverkeri blir det imidlertid ikke. 
Og det er jo det låten legger opp til da. 
",0
"Tommy Fredvang – «Cancion del Mariachi» av A. Banderas & Los Lobos
– Den macho lidenskapen føles utenpåklistret – og lekegitaren han ikke spiller på hjelper ikke på inntrykket: 
Dette er i overkant mye skuespill. 
Men han har blikket, det skal han ha, og det riktige tredagersskjegget. 
Han beveger seg med stor selvsikkerhet på scenen. 
Da kan vi leve med at uttalen blir veldig sånn kassettkurs-fra-Linguaphone. 
",1
"Heidi Gjermundsen Broch – «Volver» av Carlos Gardel, Alfredo Le Pera
– Oisann. 
Den satt. 
Låtvalget er simpelthen perfekt for Gjermundsen Broch: 
Hun får til fulle bruk for hele spekteret sitt, fra det varmt sensuelle til det ildsprutende teatrale. 
En berg- og dalbanetur av en fremføring, som kanskje – bare kanskje – blir i overkant dramatisk mot slutten. 
Men det er pirk, altså – for dette var jammen overbevisende. 
",1
"Maria Haukaas Mittet – «Mi Tierra» av Gloria Estefan
– Haukaas Mittet er en utmerket vokalist, av den typen som kan synge det aller meste med heldig resultat. 
At hun turnerer «Mi Terra» så prikkfritt er likevel oppsiktsvekkende. 
Jeg forstår ikke et ord hun synger, men tror på hvert eneste ett. 
Innbiller meg at hun behersker språket også – det høres i hvert fall slik ut, og det er det som teller i denne sammenhengen. 
Hun holder igjen på fotarbeidet, men det vi får, er elegant. 
Dette handlet om vokalen. 
Den var pur klasse. 
",1
"TV-anmeldelse:Uforløst råskap 

Når et nytt konsept kaller seg Norges råeste realitykonkurranse, forventes nærmest blåmerker på synsnerven. 
I «Råskap» feiler råheten i å slå gjennom skjermen. 

Norsk konkurransereality i 10 episoder 

TV3, torsdager kl. 20.30 

TV3 har sett selv lei på realityserier der kjendiser skal gjøre ting de ikke kan, som å lage mat, danse, stupe – eller konkurrere mot tidligere idrettsutøvere. 
I «Råskap» har målet vært å presse aktive og nylig aktive toppidrettsutøver til det ytterste – i mangfoldige og brutale øvelser. 

«Vi skal bli vitne til en gjeng med mennesker som presser seg fysisk og psykisk, så hardt og brutalt at seerne omtrent får blod, svette og tårer sprutende ut av TV-skjermen», var kanalens lovnad i en av VGs tidligere saker. 

«Råskap» starter med en samling rått vakre landskapsbilder som smeiker over den ville naturen i Stryn, før programlederdebutant Ailo Gaup forklarer konseptet: 
12 topptrente atleter skal knive i konkurranser de aldri har sett maken til. 
Etter 10 uker (eller 20 dager ifølge programinformasjonen) kåres Norges råeste idrettsutøver, og for å vinne tittelen må man være sterk, smart, utholdende og tåle store mengder smerte. 

God variasjon 

Og det er en fin bukett deltagere produsenten Snowman har samlet. 
De varierer fra bokser Kai Robin Havnaa (26) som debuterte som proffbokser så sent som i november, til Thomas Myhre (41) som ga seg som keeper for hele fem år siden (at dét er lenge siden demonstrerer Myhre på smertelig vis i første konkurranse). 

Skihopper Johan Remen Evensen (29) la opp for tre år siden og Vibeke Skofterud (35) offentliggjorde i august at hun gir seg som langrennsproff. 
Yngstekvinne blant de aktive er 20-årige Tiril Sjåstad Christiansen, som nå har begynt å konkurrere i freestyle igjen etter en korsbåndskade. 

De 12 har imponerende meritter bak seg, men disse blir introdusert på rekke og rad i en heseblesende skrytesekvens som varer under to minutter totalt. 
For seere som ikke kjenner dem så godt, er det vanskelig å få med seg alt. 

Deltagerne skal bo sammen på en stor hytte i Oldedalen i Stryn, og konkurrerer i naturen i området og på en utendørsarena spesialkonstruert for programmet. 

Fikk du med deg: 
Skofterud legger opp og satser på TV-karriere. 

Hovedpoenget er de harde konkurransene, men noe av det mest interessante er glimtene av konkurrentenes «leirskoletilværelse» der de lager mat, slapper av og leker sammen på hytta. 
Det er sidene av utøverne vi ikke har sett før. 

Før konkurransene kan starte, skal deltagerne deles opp i lag. 
Der er det vanskelig å forstå hvorfor det brukes tid på å følge hele trekningen, siden lagene også i forkant av konkurransestart får snakke om hva de tror blir sine styrker og svakheter. 

Og så var det konkurransene. 
De fremstår opplagt harde nok: 
Det skal løftes og dras tunge vekter av ulike umedgjørlige materialer, deltagerne må klatre i tau, løpe i bakker og hoppe over høyballer med tømmerstokker. 
Og de må gjennom hele tre konkurranser på dag én, som sammenlagt avgjør startrekkefølgen i en avgjørende jaktstart dagen etter. 

Problemet er måten kappestriden er klippet på. 
Vi får et vell av kameravinkler det er vanskelig å orientere seg i. 
Det hjelper noe at Daniel Høglund er hyret inn som sportskommentator, som forklarer hva som faktisk skjer. 
Hadde det ikke vært for den audio-hjelpen er det ikke opplagt hvem vi ser på eller hvordan de ligger an. 

Når øvelsene er såpass kompliserte som de er, og avstanden mellom lagene blir så stor – tidvis på et lite område, kreves visuelle støttehjul for å videreformidle adrenalinet til hvert enkelt lag. 

At pulsen til utøverne er tatt med som et element, distraherer mer enn det tilfører. 
Det brukes ikke konsekvent, men vises på noen tilsynelatende tilfeldige utøvere på ulike punkt i løypa. 
At Tiril på 20 har puls på 183 på ett sted og at Thomas på 41 har puls på 162 når han er ferdig, sier i hvert fall en utrent sjel lite. 
Hadde steget vært tatt helt ut, med en fargegrafikk over de ulike deltagerne underveis, hadde stikkordet «rød sone» kanskje vært et spenningsmoment for flere. 

Når deltagerne i en øvelse skal vippe en tømmerstokk fram og tilbake et stort antall ganger før målstreken, og står flere ved siden av hverandre slik at en lett kommer ut av tellingen, hadde en tellegrafikk hjulpet med å fortelle seerne om dette faktisk er spennende eller ikke. 

Disse innvendingene er ingen krise hver for seg, men det samlede inntrykket er at «Råskap» mangler en bit i formidlingen. 

Naturbildene, derimot, er verd titten i seg selv. 
Og Gaup, som selv kom på tredjeplass i «Mesternes mester» i 2011, fungerer bra i en noe tilbaketrukken programlederrolle, selv om han kan høres litt «opplesende» ut i partier. 

Det skal sies at denne anmeldelsen kun er basert på den ene tilgjengelige episoden. 
Da er det vanskelig å si noe om variasjon i øvelser, bånd mellom deltagere, eller oppbygning videre i programmet. 
Potensialet er stort. 
Kanskje eksploderer det i andre program. 

I premieren forteller all logikk deg at det du ser menneskene gjøre er beinhardt. 
Du tviler ikke på utøvernes rå kraft. 

Men den formidles ikke gjennom skjermen. 
",0
"Filmanmeldelse:«Wendyeffekten» - baluba på Bøler 

Det finnes åpenbart massevis av gangstere på Bøler. 
Skal vi tro «Wendy-effekten». 

Norge. 
Regi: Ole Endresen. 
12 år. 
MED: 
Linn Skåber, Morten Ramm, Christian Skolmen, Jon Øigarden, Kristofer Hivju, Nils Jørgen Kaalstad, Bjarte Tjøstheim, Jan Fares, Kåre Conradi, Hege Schøyen, Mariann Hole, Nicolaj Kopernikus. 

Og det skal vi åpenbart ikke. 

Vi snakker krimkomedie, vi snakker grove glis blant forstandsgatenes gråeste skygger, korrupte purker, bristfeldige bokholdere, følsomme pengeinnkrevere, brysomme byråder og hjerteløse drapsmenn. 
Og midt oppi det hele: 
En godhjertet, raust utdelende men ytterst smart kroppsarbeidende «business-woman» i Linn Skåbers skikkelse. 
Det er hun som er Wendy. 

Greia er: 
Cash-flommen har stoppet, blodet i undergrunns-Bøler har stivnet. 
Krakket er et faktum. 
Og det utløser kriser, både hos purk & skurk. 
Morten Ramm er fra Økokrim (utrolig nok). 
Christian Skolmen er fra Kripos (helt utenkelig!). 
Og derfra og inn blir det horet og gamblet og svindlet og myrdet over en lav sandal. 
Og ikke lite av dette skal innom Wendys gavmilde barm. 

Bare tull, selvfølgelig. 
Og sjangermessig temmelig likt regissør Endresens «Jakten på Berlusconi» fra i fjor. 
Men «Wendy» er bedre: 
Den henger bedre sammen i historien - skjønt ikke spør etter logikk; det er mer stilfullt, den dramatiske utviklingen jevnere ivaretatt, den avledende dumskap holdt så noenlunde i tømme. 

Man gapskratter sjelden. 
Men sannelig er det kilder til jevn humring og halvgode til gode poenger - som gjør seg faktisk helt all right i en miks man kanskje først skal venne seg til en halvtimes tid. 
For så å sette pris på. 
",1
"Filmanmeldelse:«The Gift» 
- Velspilt thriller 

En fortid med uggent grums ulmer til overflaten i denne velspilte, men noe omstendelige thrilleren. 

«The Gift» T:4 

USA/Australia. 
12 år. 
Regi: 
Joel Edgerton 

Med: Joel Edgerton, Jason Bateman, Rebecca Hall 

Dyktige Edgerton har selv regi og sentral rolle i dette dramaet om hemmeligheter og bitre svik. 
Dialog og spill er overbevisende i en film som på mange måter endrer karakter etter halvgått løp. 

Vekslingen gir spenning til filmen, selv om selve «avsløringen» av fortidens usympatiske hendelse virker noe søkt. 

Det hele begynner på tradisjonelt sjangermessig vis; Simon (Bateman) og Robyn (Hall) flytter inn i ny by i ny leilighet (med store vinduer) for å gå videre i livet etter konas problemer. 
Gordi (Edgerton), et skolekjentskap av Simon, dukker uanmeldt opp med en liten gave. 

Tilsynelatende uanstrengt trenger han seg inn i parets tilværelse. 
Men i grøssere som dette er det mye som bare er tilsynelatende - for eksempel det faktum at Simon ikke husker noe av hva som egentlig skjedde med Gordi i forbindelse med hendelser under skoletiden. 

Denne fortrengelsen tar litt mye plass i en film som likevel tydelig fokuserer på velkjente begrep som hvor mye mennesker kan holde skjult for hverandre, og det faktum at bøllete opptreden er noe du ikke helt vokser av deg. 

Styrken ligger i detaljene rundt samtalene og ubehaget som kjennes særlig via Rebecca Halls sanselige oppfatning om at en skjult trussel er nær. 
Svakheten er at når fortellergrepet snur, så blir det hele litt vel bastant. 
",1
"Filmanmeldelse:«Der vindane møtes» - sterkt fra Stalin-tiden 

Levende og stilistisk menneskelig tablå om Stalins forbrytelser mot balterne. 

Estland. 
Regi: 
Martti Helde. 

Med: Laura Peterson, Tarmo Song 

For å beskrive sitt folks skjebne, har den estiske regissør Helde, tatt uvanlige visuelle grep i bruk. 
Foto er svart/hvitt, noe som poengterer en tilværelse preget av tristesse i alle nyanser av grått. 

Fra det øyeblikket arrestasjoner og deportering er et faktum, fryses bildene. 
Det vil si - de består av høyst levende og uttrykksfulle mennesker som står i fryste posisjoner. 
I begynnelsen virker det kunstig tilgjort, men ettersom elendigheten brer om seg suggereres man gradvis inn i en fortelling som blir levende. 

Det siste året har vært gjenstand for opprivende minner om Europa som krigssone på 1940-tallet; på film, på scener og i bøker. 

I denne filmen handler det om deporteringen av titusenvis av baltere til blant annet Sibir – en stalinistisk utrenskningsordre av uhyrlige dimensjoner. 

Ved hjelp av voice-over formidles fakta og følelser, sorg og savn, en iboende overlevelsesevne, samt en dose verdighet. 
Dette skjer i brevs form fra den deporterte Erna, sobert og følsomt spilt av Laura Peterson, til hennes mann som er sendt et annet sted i Sibir. 

Både persongalleriet rundt henne og den golde natur, puster liv i det ødslige og det vonde. 
Den tragiske virkelighet prentes inn og synliggjøres i små og nitide detaljer. 

Den stiliserte frysingen fungerer som et ambisiøst kunstnerisk uttrykk, i tillegg til at den faktisk berører. 

Men jeg kan ikke dy meg for å savne en mer dynamisk dialog, hendelser og episoder som ville gitt både hovedpersonen selv og handlinger mer motstand å bite i. 
",1
"TV-anmeldelse:«I Am Cait»: 
Dypt alvor i glam-glasur 

«I Am Cait» spenner fra historier om tragiske selvmord til tips fra Kim Kardashian om hvordan man skal spise kvinnelig. 
Det er en ujevn, men oftest interessant seeropplevelse. 

«I Am Cait» 

Amerikansk realityserier i 8 deler 

TV 2 Bliss, mandager kl. 20.30 

Du må omtrent ha bodd i en hule det siste året for ikke å ha fått med deg det bredt omtalte kjønnsskiftet til Caitlyn Jenner. 
Den tidligere OL-vinneren Bruce Jenner er nå kvinne og har tatt navnet Caitlyn, og hun har selvsagt stilt opp i en realityserie om transisjonen og tiden etterpå. 

Når produsenter bak «Keeping Up with the Kardashians» og avleggerserier som «Kourtney & Khloé Take Miami» og «Khloé & Lamar» setter i gang en ny serie om Jenners transkjønn-reise, er det fort gjort å skimte røde flagg og tenke at dette blir et grunt, overflatefokusert glansbilde av en serie der transproblematikk, om vi er heldige, får en liten statistrolle. 

En trans-nybegynner 

Og ja, glansbildejakten er i aller høyeste grad gjeldende, der Caitlyn viser frem Kim Kardashian sin nye garderobe og får hårextension-tips fra datteren Kylie Jenner. 
Men de innlysende innvendingene blir raskt adressert: 
Caitlyn selv sier hun er klar over at hun er i en ekstremt privilegert situasjon. 
Hun vet hun ikke kan snakke for andre transkvinner, og hun kan svært lite om transpersoners livsvilkår. 

I program to påpeker også transkvinne og universitetsprofessor Jenny Boylan at Caitlyn ikke kjenner miljøet, og understreker at selv om det er naturlig at Jenner i denne fasen er opptatt av å være vakker og ha fine klær, finnes det så mange større og viktigere utfordringer i miljøet. 

– 
Det er rørende å se henne så lykkelig, men jeg er redd for at folk vil tro det bare handler om sminke og hår. 
Samtidig er det mange transkvinner i verden som er i reell fare, sier Boylan i en samtale. 

Programmet kan deles i tre bolker: 
Deler av det handler om hvordan det er for familien og de nærmeste å møte Caitlyn for første gang, noe handler om å få styling- og sminkehjelp og praktiske råd, og hovedbiten handler om hvordan Jenner oppsøker andre transpersoner og LHBT-miljøer for å lære mer om virkeligheten til transpersoner flest. 

Det er den siste delen som er den desidert mest interessante. 
Familieterapi, sko- og klesshopping finnes det et lass av programmer med, men et innblikk i transmiljøer er det sjelden vi får i brede kommersielle kanaler. 

Dypt alvor 

Riktignok er Caitlyns utforskning av teamet pakket inn i et sukkersøtt «roadtrip»-format, der hun og en mangfoldig gruppe transkvinner reiser rundt i bobil, skåler i hvitvin og går på rulleskøyter. 
Men samtidig vises den tidvis krasse kritikken av Jenners trans-syn: 
Vi får se gruppemøtene der hun konfronteres med at mange transpersoner er utsatt for vold, at flere mindre privilegerte enn henne er innom sex-arbeid på veien til å kjøpe seg hormoner, at selvmordsraten er høyere, og at det å få seg jobb som transperson ikke bare handler «om å ville det», slik Jenner innledningsvis hevder. 

Som TV-underholdning sliter serien noe med å få de ulike delene til å henge sammen. 
Den amerikanske produksjonen vil så gjerne holde fast ved den velkjente Kardashian-glamouren. 
Samtidig leverer «I Am Cait» i lange trekk rørende, ektefølt og lærerik TV-fortelling om usikkerhet og utfordringer for kjønnsnormbrytere. 

De to ulike elementene vil ikke nødvendigvis appellere til samme målgruppe, men kanskje må man svelge en glatt kjendisfortelling om transpersoner for i det hele tatt å få fram en transfortelling i beste sendetid. 

Og når det kommer til stykket er «I 
Am Cait» en fortelling om å finne seg selv som menneske – noe som bør være gjenkjennelig for de fleste. 

INGVILL DYBFEST DAHL 

(Anmeldelsen er basert på de fem første episodene) 
",1
"TV-anmeldelse:Sjela på skjermen 

Det er bare å lukke opp hjertedøra og skru på TV-en (eller nettbrettet) søndag kveld når NRK leverer rørende hjertemassasje via skjermen. 

Norsk underholdningsserie i 6 episoder 

NRK1, søndager kl. 20.10 

«Datoen» oppsummerer tidlig selv hva programmet handler om: 
«Tre livsløp flettes sammen med nasjonens historie. 
Hvilke øyeblikk er det egentlig som former et liv?» 

Ideen er videreutviklet fra Bernt Jakob Oksnes og Eivind Sæthers artikkel i Dagbladet Magasinet som fulgte samtlige 22 barn født i Oslo på en bestemt dato. 
Og den er god. 

Allerede i innledningen kan det være greit å ha papirlommetørklene tilgjengelig. 
Arkivnyhetsklipp, bilder av babyer og stemningsmusikk staver «FØLELSER» før du rekker å snufse. 

I hvert program møter vi altså tre mennesker, én av dem er kjent og to av dem er «vanlige mennesker». 
De er født på samme dato samme år og vokser opp i samme land og tid, men ut over det tar livene deres svært ulike vendinger. 

Ekstraordinære liv 

Foruten Jens Stoltenberg, Bård Tufte Johansen og Magne Furuholmen, får vi i de første episodene også møte mennesker som Tone Knutsen som har viet livet til å være et medmenneske på Torvet underjordiske offentlige toalett i Bergen, Leif Hafnor som har jobbet som prest og psykoterapeut, og Henning Gustav Økland fra Haugesund som både har opplevd både å være ballettdanser i Ungarn og lege i Norge. 

Intervjuer med de tre menneskene i nåtid klippes sammen med bilder og filmer fra barndom og oppvekst. 
Vi får arkivklipp av nyheter, guides gjennom historiske hendelser av Mads Ousdals soberstødige stemme, og ser deler av de personlige fortellingene spilt ut gjennom et sløret filter. 
Det hele fargelegges av henholdsvis musikk fra tiden vi befinner oss i og den nevnte stemningsmusikken. 

Kanskje vil det være kjendisenes skjebnehistorier som får deg til å sette på «Datoen», men det er opplevelsen av at såkalt vanlige liv også er helt ekstraordinære som gjør at du fortsetter. 

Nært og personlig 

Vi får dele både deres mørkeste og lyseste stunder, og høre om deres svært ulike hverdager fylt av sorg, mobbing og lærevansker, men også store doser livsglede. 
Individenes fortellinger blir raskt gyldige for mange. 

Selvsagt betyr formatet med tre livshistorier på én time at det må bli store hopp mellom fortellingsbitene. 
Som seer føler man seg litt som en kikker, men de private innblikkene er så proft pakket inn at det gir voyeurismen legitimitet. 
Serien flørter også skamløst med sentimentalitet og melodrama, men lander med begge beina i det genuine. 

Det er bare å ta av seg hatten for research-jobben Monster har lagt ned i «Datoen». 
Ja, og for resten av jobben også. 

«Datoen» har blitt et stykke helstøpt, rørende og ektefølt søndagsunderholdning som sitter fra første stund. 

INGVILL DYBFEST DAHL 

Anmeldelsen er basert på de tre første episodene. 
",1
"Tommy Fredvang «Somebody Like You» av Keith Urban
– Fredvang (kjent fra «X Faktor», «Skal vi danse» og «Melodi Grand Prix») satser ikke uventet på en moderne countryvariant. 
Keith Urbans slager er proto-«bro country», med insisterende beat og purt poprefreng. 
Han ser noe bortkommen ut der han står med en gitar han ikke spiller på, og det vokale er funksjonelt (og tidvis surt) snarere enn spektakulært. 
Sånn sett skiller han seg ikke mye fra andre utøvere av moderne countrypop, Keith Urban inkludert – de lever gjerne også mer på glimtet i øyet enn grepet om hjerterøttene. 
",0
"Maria Haukaas Mittet - «Cowboy Take Me Away» av Dixie Chicks
– Haukaas Mittet (kjent fra «Idol», «Melodi Grand Prix», «Skal vi danse», endog svenske «Melodifestivalen») er en av den norske reality-TV æraens beste, mest anvendelige vokalister. 
Hun befinner seg på et annet nivå enn de to foregående. 
Men er’a countryjinte? 
Har hun lengselen som skal til? 
Kanskje ikke helt – dette er fremdeles noen hakk mer godt enn det er direkte gripende. 
Men jøss. 
Dette var fint, ingen tvil om saken. 
",1
"Heidi Gjermundsen Broch - «Sin Wagon» av Dixie Chicks
– Gjermundsen Broch (kjent fra ærlig arbeid på teaterscenen) preges av en veldig konsentrasjon i sin versjon av Dixie Chicks’ frenetiske låvedans. 
Det kan hun saktens trenge, for den går raskt – og er full av ord. 
Fremføringen preges av musikalartistens tydelige diksjon, spesielt i det lavere registeret (som er purt skuespill), på bekostning av originalens naturlige galopp. 
Greit gjennomført. 
Men det er jo ikke meningen at man skal bli stresset av å høre countrymusikk, ikke en gang den av dette oppjagede slaget. 
",0
"Filmanmeldelse:«The Man for U.N.C.L.E» 

Har du noen gang latt deg friste av en riktig innbydende konfektbit - og opplevd skuffelsen når den er tom inni? 

«THE MAN FROM U.N.C.L.E» 

USA/Storbritannia. 
Regi: Guy Richie. 
12 år. 
MED: Henry Cavill, Armie Hammer, Hugh Grant, Jared Harris, Alicia Vikander, Elizabeth Debicki, David Beckham. 

Dette er den plagsomme følelsen etter å ha sett «The Man from U.N.C.L.E». 
Det er den tidligere volds-esteten GuyRichie som tar for seg en kjempepopulær TV-serie fra -60-tallet. 
Det var en tid da 
Den kalde krigen var het, menn var velkledde og kvinners fargerike terylenekjoler korte. 
Til tross for ideologienes innbyrdeskrig, måtte de av og til samarbeide med sine beste menn; det fantes ondskap som slettet ut selv kommunismens/kapitalismens rivalisering - ondskap som gjerne kunne utrydde menneskeheten, kunne man bare tjene penger på det. 

Nåvel: 
Her er stilfull 60-talls-leker i James Bonds tidlige lekegrind. 
Det er snev av Ian Fleming og John Le Carré, forstokkede kjønnsroller og skummel overvåkning - lenge før mobiltelefonenes tid. 

Men - og det er et enormt «men» her: 
Det er ufattelig lite handling. 
Og enda verre: 
En forunderlig mangel på snertne replikker og lattervekkende vidd. 
Filmen burde vært søkklastet med sprelsk sjølironi på vegne av sjangeren, noen overraskende vrier og noe langt mer enn en ganske gjennomført pastisj over en forgangen tid og en forgangen film- og TV-stil. 

Man lider ikke og tåler godt spilletiden. 
Men dette er langt fra godt nok! 
",0
"Filmanmeldelse:«En natt i Berlin» 

Filmen er laget i et eneste, 140 minutter langt opptak. 
Andre prestasjoner er viktigere. 

«EN NATT I BERLIN» 

Tyskland. 
Regi: Sebastian Schipper. 
12 år. 
MED: Laia Costa, Frederick Lau, Franz Rogowski, Burak Yigit, Max Mauff, Andre M. Hennicke. 

Dette med one take (en, sammenhengende tagning av en hel film, uten klipp) hører til filmmediets mytologiske prestasjoner. 
Hitchcocks «Repet» (1948) kanskje aller best kjent. 
Det er selvfølgelig vanvittig komplisert og krever en militæroperasjons planlegging og gjennomføring. 
Og særlig fotografen - i «Berlin» er det norske Sturla Brandth Grøvlen - må gjøre nesten umulige ting. 
Men det gjøres godt og til dels meget effektivt. 

Det handler om Victoria, strandet spansk noen-og-tyve-åring i Berlin, som på en heftig klubb tilfeldig løper på en gjeng greie, men nokså uryddige gutter. 
Lenge virker det som en nokså sorgløst, urbant buddy-drama, der Victoria blir med i gjengen, passe ruset, passe glad, passe ansvarsløst. 

Men dramaet tetner til, når kompis Boxer skal betale tilbake æresgjeld fra den gangen han satt i fengsel. 
Og Victoria dras med på et opplegg hun aldri kunne drømt om i sine verste mareritt. 

Som sagt: 
Dette er godt og vel to timer fortettet drama i Berlin-natten. 
Fascinerende nok. 
Og man blir revet med - dog ikke uten å tenke, her og der, at ikke en film blir dårligere av fortetting. 
One take kan lett bli regissørens og filmteamets våte drøm, snarere enn publikums. 
Det gjelder til en viss grad for denne filmen og den ikke helt rytmiske og noe ulogiske dramatiske utvikling. 

På den annen side: 
Det mest imponerende er de unge menneskene rolleprestasjoner. 
Men vet nesten ingenting om dem - og får lite å vite. 
Men det lille vi får, er faktisk nok til å lage en historie med ekte menneskelige følelser, en desperasjon som man på sett og vis kan forstå. 
Samt en stemning av en nokså håpløs europeisk virkelighet for vanvittig mange unge mennesker pr. i dag. 

Det er de menneskelige og politiske thrillerelementene som virkelig gjør filmen verd å se. 
",1
"Filmanmeldelse:«Karsten og Petra på safari» 

Norsk barnefilms for tiden største kjendiser, Karsten og Petra - for ikke å snakke om Frøken Kanin og Løvungen - drar helt til Afrika denne gang. 
Det vil glede noen hundretusen barn og foreldre! 

«KARSTEN OG PETRA PÅ SAFARI» 

Norge. 
Regi: 
Arne Lindtner Næss, Ina Bye-Hansen. 
Tillatt for alle. 
MED: 
Nora Amundsen, Elias Søvold-Simonsen, Janne Formoe, Thorbjørn Harr, Hilde Louise Asbjørnsen, Ivar Nørve, Ine Aakre, Terese Mungai, Felicia Formoe. 

De begynner å bli meget godt innarbeidet nå, de to bestevennene. 
Først en kjempepopulær bokserie, så TV og film. 
Så i stede for barnekjendiser, kan vi kanskje kalle dem barnebestevenner? 

Opplegget denne gang er at Petras dyrlegemamma skal hjelpe sin venninne Ann på hennes dyreklinikk i Afrika. 
Det blir det nye vennskap av og nye dyr å stifte bekjentskap med. 
En aldeles bedårende løveunge, Leo, har mistet mammaen sin. 
Og våre gode venner må selvfølgelig ut i bushen for å forsøke å få til en gjenforening mellom mor og sønn. 
En smule dramatikk, utløst av en ufordragelig bortskjemt hvit farmer-datter, viser seg ikke å være uløselig. 

Det er et spennende og søtt og godt eventyr, dette. 
Gjennomføringen står helt i stil med alt det andre vi tidligere har sett i serien - dog med dette afrikanske krydderet, som passer fint inn med sin ekstra spiss. 

I tillegg til et virkelig gangbart, gjennomført og gjenkjennelig konsept, som vil glede mange og ikke støte noen - finnes altså en helt grei dose økologi, økosofi, geografi og sosiologi. 
De «innfødte» er helt greie og helt som oss, viser det seg; bare litt mørkere i huden, litt annerledes kledd og vel så gode til å le. 

Intet galt med noe av dette; tvert om! 
Man kan jo ikke annet enn både rose og være glad for en norsk serie, laget på bakgrunn av norsk virkelighet, med norsk språk, finner et så stort, villig og takknemlig publikum. 

Bare i et eneste lite mørkt hjørne av en anmeldersjel kan det dukke opp en liten drøm om at nå er det snart på tiden med noe annet, noe nytt, noe litt mer utfordrende, kanskje - også for det aller yngste publikum. 

Men det er helt sikkert ikke noe å bry seg om! 
",1
"TV-anmeldelse:Stormfullt periodedrama 

NRK leverer nå søndagsgodis i form av et klassisk historisk melodrama om makt, svik og kjærlighet –servert av vakre mennesker i vakre landskaper. 

Britisk historisk drama i 8 deler. 

NRK1 søndager kl. 21.10 

Serien, som bygger på Winston Grahams bøker, handler om Ross Poldark. 
Han er en staut adelsmann med et godt navn og et dårlig rykte som på slutten av 1700-tallet vender hjem til Cornwall etter å ha kjempet tre år i den amerikanske uavhengighetskrigen. 

Livet snur ikke umiddelbart til det bedre for Poldark, som kommer hjem til nyhetene om at kjæresten han hadde da han dro er forlovet med hans fetter, faren er død, familiens gruvedrift er i ruiner og formuen forsvunnet. 

Men som den stabukken han er, gir ikke Ross opp. 
Han bretter opp rysje-ermene og jobber beinhardt for å få familiebedriften på beina igjen og for å holde styr på den forfalne gården med de fordrukne tjenerne. 

Aidan Turner får fram både Ross’ kokende temperament, hans brennende engasjement for rettferdighet i samfunnet og hans kalde vurderinger av hva som kreves. 

Den mest fascinerende birollen spilles av Eleanor Tomlinson som Demelza: en fattigjente Poldark tror er en gutt, og redder fra fysisk avstraffelse etter et (bokstavelig talt) hundeslagsmål. 
Demelza får bli på gården som hushjelp, men både hennes egenrådige natur og hennes dårlige kjemi med de andre tjenerne skaper problemer. 

«Poldark» er fortalt som et klassisk periodedrama, komplett med blodige slåsskamper, slu, men overflatehøflige overklasse-intriger, ulykkelig kjærlighet og scener med flagrende gevanter på høye klippekanter. 
Tenk «Stormfulle høyder» og «Stolthet og fordom» blandet med en dose gruvedriftsdrama à la «Frendeløs». 

Hovedpersonens sosiale engasjement, og sidefortellinger om skjebnen til hans familie og ansatte gir noe mer dybde til glansbildefortellingen. 

«Poldark» gjør ikke noe for å utfordre klisjeen, men viser seg som et medrivende melodramatisk og vakkert sjangerbidrag. 
",1
"19.30 på TV 2:«Skal vi danse» 

Kjendisdansekonkurransen setter denne sesongen ny rekord i antall deltagere du må google for å vite hvem er. 
Samtidig er et par av dem nærmeste norgesmestere i folkelighet: 
«Skal vi danse» byr på både vår alles hallodame Gunvor Hals, og ungdommens fastfood-musikkskaper, Staysman. 
Det bør sikre et bredt aldersspekter i sofaen lørdagskvelden. 

Mange av de andre sliter med premierestivhet og fasadefrost, med et par høyenergiske unntak av bergenseventyreren og YouTube-kjendisen vi kanskje lærer oss navnene på etter hvert. 
Ida Maria er det en glede å få tilbake i rampelyset. 
Med sin likefremme tale og uaffekterte væremåte gnistrer hun gjennom skjermen. 

Nytt av året, foruten deltagerne, er to av dommerne. 
Tidligere «SVD»-danser Egor Filipenko og tidligere «Dansefeber»-dommer Merete Lingjærde er nye i panelet med veteran Trine Dehli Cleve. 
Lingjærde er kontant og lettforståelig i sin kritikk, mens Filipenko leverer noe vagere tilbakemeldinger. 
Som sist er Katrine Moholt og Didrik Solli Tangen programledere: 
Moholt er støttespiller på parketten mens Solli Tangen koseprater med deltagerne før dommerkarakterene faller. 

Beklageligvis er ikke de bløte replikkene spritet opp i år heller, så seerne må fremdeles lidelytte seg gjennom «Jeg er så klar at det kribler i hele kroppen», «Vil du ha mer søtsaker utover høsten trenger du en konditor», og «Hun venter ikke bare en liten en, hun er svanger med en drøm om å vinne «Skal vi danse». 

Selv med nye tilskudd er «Skal vi danse» en glitterfest på autopilot. 
Og tegn på tomgang. 

Vurdert av: 
Ingvill Dybfest Dahl 
",0
"19.55 på NRK1:«Stjernekamp» 

Artistlisten i «Stjernekamp» så på papiret ganske så gråmelert ut i år, med en litt for stor overvekt av tidligere talentkonkurranse-deltagere, som kanskje ikke vil klare å samle hele familien («Tommy hvem?» hørte jeg rundt meg i sofaen). 
Men, som tidligere år har NRK klart å grave frem folk vi ikke visste vi digget: 
Øystein Wiik og Maria Karlsen kom begge ut av skjermen med et smell, i tillegg til at stayere som Maria Mittet dro til med publikumsfrieri av høy klasse. 

Vi er blitt vant til å se Kåre Magnus Bergh i tospann i andre settinger, men i «Stjernekamp» entrer han scenen uten en kvinnelig makker. 
Han får gjestene til å føle seg vel, gjøgler akkurat nok samtidig som han klarer å styre logistikken. 

Torgny Amdam er kanskje ikke klassisk materiale for lørdagsunderholdningen, men også her viser NRK teft: 
En superengasjert propell med den faglige bagasjen på plass. 
Men han fortjener skjenn for å ikke klare å finne ord på morsmålet: 
«Growl, som det heter på godt norsk», Torgny? 

Konseptet begynner å bli småslitt, men 2015-versjonen er lovende fra start. 
Men skal «Stjernekamp» holde koken utover høsten er det flere som rett og slett tvinges til å slå ut håret i større grad (jeg ser spesielt på dere, Trine Rein og Heidi Gjermundsen) 

Vurdert av: 
Øystein David Johansen 
",1
"21.30 på NRK1:«Side om side», sesong 3 

I den tredje sesongen av den norske situasjonskomedien, sitter alt som det skal. 
Beboerne i nabolaget på Granli vikler seg stadig inn i pinlige, kleine og rett ut latterlige situasjoner de aller fleste kan kjenne seg igjen i. 
Ikke fordi folk flest er like forviklingsbelastede, men fordi utgangspunktet er hverdagslige dilemmaer mange må forholde seg til: 
Som forholdet til svigermor, pinlige foreldre, hvorvidt man skal skjenke mindreårige, snobbete naboer, de siste kaffetrendene og hvor langt man kan dra en hvit løgn. 

Ikke bare har «Side om side» noen gjennomført kostelige figurer i de tre hovedparene, Maria og Jonas (Marie Blokhus og Vidar Magnussen), Frode og Lisbeth (Tore Sagen og Pernille Sørensen), og Christian og Cecilie (Jon Almaas og Charlotte Frogner), men også smårollegalleriet er spekket med velspillende godbiter som Hallvard Holmen, Laila Goody og Anne Marit Jacobsen. 

Regissør Marit Åslein og manusforfatterne (blant dem Birgitte Bratseth, Mads Løken og Sigmund Falch) har definitivt funnet formen for det som er en blitt en garantert klukk-fremkallende serie for opptil flere generasjoner. 

Vurdert av: 
Ingvill Dybfest Dahl 
",1
"21.55 på NRK1:«Lindmo» 

En stund virker det som Anne Lindmo har sklidd helt over i tannløs lanseringsjournalistikk vi allerede er altfor godt vant med fra andre programmer. 

Sesongpremieren starter med koseprat med Kristoffer Joner om filmen han promoterer denne helgen, uten andre historier enn dem vi allerede har hørt fra lanseringsturneen. 
Men så inviterer Lindmo inn ordføreren i Stranda, som tilbyr perspektivet til dem som lever med ras og «Bølgen» som en reell trussel. 

Påtroppende MGP-general Jan Fredrik Karlsen vipper det igjen tilbake til overflatemoro, før den unge artisten Fay Wildhagen sjenert leverer smått gripende sjarmhistorier, og Lindmo runder av med den store alvorskanonen: politi Lise Dunham, som i egenskap av styrkesjef på det norske skipet Siem Pilot har tilbrakt sommeren med å fiske flyktninger opp fra Middelhavet. 
Det er virkelig og vondt. 

Lindmo er fremdeles munnrapp og fornøyelig når det passer – direkte når det er tonen. 
Men hun har en tendens til å pakke informasjonen fra research inn i ledende spørsmål, som ødelegger noe av oppdagelsesgleden for seerne. 

Vurdert av: 
Ingvill Dybfest Dahl 
",1
"22.15 på TV 2:«God kveld Norge» 

«God kveld Norge» er først og fremst institusjonen Dorthe Skappel, dernest massiv egenreklame for TV2s programmer og egne kjendiser. 
Høstdebuten starter med en direkte pinlig «leserne spør»-spalte fra «Skal vi danse» i Nydalen: 
«Er du bitch, Ida Maria?» 
Seriøst? 
Flere av kanalens egne C-kjendiser er gravide, fikk vi vite – og Sandra Lyng Haugen (TV2 insisterer på at vi skal interessere oss!) fikk seg en tur til Syden for å «snakke ut om den vonde tiden». 

Bedre blir det når bryllupsekspert Mona Grudt krydret en habil glamreportasje om sommerbryllup. 
TVNorges naken-dating blir gransket kritisk i en helt fin reportasje – og bilder av nakendating fungerer selvsagt utmerket som teaser for herværende program! 
Aune Sand er Dorthes gjest i studio. 
Det føles flere uker for sent, selv om Jordbærmusfesten gikk av stabelen i går. 
Dorthe stiller i hvert fall gode spørsmål til klovnen i studio. 
«God kveld Norge» er florlett underholdning nesten uten motstand og med irriterende hype. 
Omtrent akkurat som før. 

Vurdert av: 
Øystein David Johansen 
",0
"TV-anmeldelse:Sprikende hjernetrim-sirkus 

Intens folkeliggjøring redder ikke «Norges smarteste» fra å være et program først og fremst for Norges smarteste. 

Kunnskapskonkurranse i 8 deler 

NRK1, fredager kl. 19.55 

Som programleder Nadia Hasnaoui raskt oppsummerer i åpningsvignetten: 
I «Norges smarteste» har de allerede søkt opp og silt ut 25 av Norges angivelig klokeste hoder, som gjennom fem innledende runder med fem deltagere i hver, får muligheten til å avansere til semifinaler og finale, hvor én endelig vinner vil bli kåret. 

Det oppleves allerede der noe skuffende ikke å få være med på talentjakten i Norges intelligensfauna, som er halve moroa i andre konkurransekonsepter som «Idol» og «Norske talenter». 

Episodens fem deltagere blir hurtig samlebånd-introdusert med ett enkelt utsagn, av typen «Det er litt tabubelagt å være smart i Norge», og så flyttes vi inn i studioet, der Hasnaoui utbroderer med én kuriositet om hver utfordrer. 
Og så kjøres det i gang. 

Løs losing 

De ulike rundene med utfordringer vi loses gjennom på én time er høyst varierte. 
I underholdningens ånd inkorporeres også ulike danse-, turn- og sjongleringsnumre som visstnok utgjør ulike tall-, observasjons- eller bokstavgåter. 

Akkurat der hadde det hjulpet om losingen kom med noen flere forklaringer, for etter første oppgave i første program, sitter et tydeligvis mindre klokt anmelderhode igjen med et spørsmål: 
Hvordan kom deltagerne fram til sitt tallsvar? 
Ble det danset en tallformasjoner? 
Steppet de morsekode eller jazzet fram en ligning? 

Når Hasnaoui i etterkant av andre oppgaver forklarer hvorfor svarene blir som de blir, oppleves det med én gang mye mer inkluderende, også for ikke-Mensamedlemmer. 

Sånn programmet er lagt opp med oppgaver på ulike fagfelt, er det naturlig at seerengasjementet daler i de bolkene en selv ikke er interessert i. 
Er ikke tall din greie, kan det bli lenge å vente 20 minutter på en språkoppgave. 
Brenner du derimot for brøk, er du sikret noen minutter heftig hoderegning. 

Som et program som skal gå mellom åtte og ni på fredager, spørs det om «Norges smarteste», selv med danseinnslag, er folkelig nok til å samle den brede seerskaren. 
Samtidig passer det ypperlig å ha i bakgrunnen under taco-tilberedningen: 
Du kan late som om du må kutte grønnsaker under de oppgavene du ikke er god på. 

Sprikende 

Noe av det mest interessante er innslaget med matematikkprofessor Jan Martin Nordbotten, som kalles Hasnaouis kopilot. 
Han er likevel bare med i en kort sekvens i de innledende episodene, hvor han demonstrerer hvordan vi kan lure hjernen med ulike sanse-triks. 
Når han kommer over sin innledende kamerastivhet, er innslagene både lærerike og underholdende. 

Erfarne Hasnaoui er trygg og sikker i sin rolle, men slipper ikke fra at det å kombinere småprat med IQ-tester fort blir kunstig og kleint, som «Som småbarnsmor må du være rå på multitasking» eller «Ligner du selv på kjæresten din?». 

Mens variasjon er vel og bra, savnes opplevelsen av en helhet, og ikke bare at vi får servert en serie sirkusnumre for åndseliten. 

Det mest spennende med «Norges smarteste», er den avsluttende duellen mellom andre og tredjeplassen om hvem som sammen med førsteplassen får gå videre til semifinale – under tidspress og med straff om svaret er feil. 

Det er bare synd den thrilleren kun utspiller seg de siste fem minuttene. 

INGVILL DYBFEST DAHL 

(Anmeldelsen er basert på to innledende episoder) 
",0
"TV-anmeldelse:Avhengighetsskapende narkosaga 

Det dokumentariske preget i kontrast til den eventyrlige fortellingen, gjør «Narcos» til den mest spennende historietimen du noensinne kommer til å se. 

Drama/krimserie i 10 deler 

Kommer på Netflix fredag 28. august. 

La det være sagt: 
«Narcos» understreker fra første stund at serien bare er «inspirert av» virkelige hendelser, og at enkelte navn, rollefigurer og hendelser er oppdiktet. 
Men grunnlaget er fortellingen om Pablo Escobar, Colombias ubestridte narkokonge som med sine kartell-kompanjonger sto bak størstedelen av kokainsmuglingen til USA på 80-tallet. 

Har du lest: 
Historien om kokainkongens blodige liv(krever innlogging). 

Escobars historie er så vilt fantastisk at du tenker sånt bare kan skje på film – eller muligens på TV: 
Han bygde seg opp en formue på smugling og ble i 1989 listet som verdens syvende rikeste mann av Forbes. 
Han bestakk politi, dommere og journalister, og drepte dem han ikke kunne bestikke. 
Blant annet skal han ha stått bak drapet på rundt 1000 politifolk – og en del politikere. 

Da kokain-feberen i Miami tok av, kjøpte Escobar inn lastebiler, jumbojeter og angivelig en ubåt (!) for å kunne smugle nok til å dekke etterspørselen. 
Han giftet seg med en 15-åring da han var 26, bygde seg et palass med egen dyrehage fylt av eksotiske dyr, stilte til presidentvalg for å kunne oppnå straffeimmunitet, og delte ut penger til de fattige. 
Og det er bare en flik av det brokete materialet Netflix’ utforsker i «Narcos». 

To ting du må kunne akseptere for å like serien, er at den fortelles fra den amerikanske narkoagenten Steve Murphys synsvinkel, og at han, eller rettere sagt skuespiller Boyd Holbrook, har fortellerstemme serien gjennom. 

Dette kombineres med sekvenser med historiske arkivklipp og bakgrunnsinformasjon som gir serien et dokumentarisk preg. 
Mens deler av billedspråket er rått, med håndholdt kamera langs rottene som piler sniffende rundt overdoseofre, er andre deler ytterst stø og stilistiske, som poetiske stilleben. 
Og kontraster preger fortellingen: familiemannen Escobar og Escobar som uten å nøle truer føderalt politi – eller dreper. 
Pedro Bromfmans myke, slepende musikk mot brå skuddsalver, og kaoset som sprer seg rundt Escobar mot Wagner Mouras stoiske rolletolkning. 

Moura, sett i to «Tropa de Elite»-filmer samt «Elysium», er på alle måter kongen av «Narco». 
Han faller aldri for fristelsen til å kjøre full pinne med det som helt opplagt er en fargerik personlighet, men holder Escoba så kjølig behersket at bare en skjelving ved nesevingen får seerne til å ane et skifte i sinnelag. 

Holbrooks Murphy er en stødig historieforteller, men på skjermen havner han i skyggen av sin DEA-partner i Colombia, Javier Peña, spilt av Pedro Pascal. 

Pascal kan «Game of Thrones»-fans kjenne igjen fra rollen som Oberyn Martell. 
Han har også spilt i TV-seriene «Red Widow», «Graceland» og «The Mentalist» de siste årene. 
I «Narcos» er han en deilig ufordragelig drittsekk, som er villig til å bruke alle midler for å slå kloa i Escobar. 

Fortellingen hopper i tid, og av og til lar Murphy oss vite hva som kommer til å skje frem i tid, og hva som har skjedd tidligere. 
Han gir oss bakgrunnsinformasjon vi ikke får fra de levende bildene og understreker jegerens perspektiv. 
Det gir en ekstra spenning, som en uvelkommen observatør i Pablos fantastiske og tidvis grusomme univers. 

Det universet er så suggererende fascinerende og velformidlet at jeg for første gang i en historietime ønsker å rekke opp hånden og be om mer … og mer og mer. 

INGVILL DYBFEST DAHL 

Anmeldelsen er basert på fem episoder. 
",1
"Filmanmeldelse:Sympatisk platesnurr 

«Ei hitlåt – det er billetten til alt!» 

Kygo-generasjonen har fått sin egen film med «We are your friends», sentrert rundt den vordende DJ-en Cole Carter (det tidligere ungpikeidolet Zac Efron). 
Han raller rundt med vennene sine i LA, de deler ut flyere og er innpiskere på klubber hvor andre enn dem selv er de store DJ-stjernene. 
En slags fattigmanns-«Entourage»; guttene er kanskje like ufordragelige, men miljøbeskrivelsene virker hakket mer neddempet og realistisk. 

Cole overtar fokuset i filmen tidlig, etter at han finner tonen med den berømte, men livstrøtte James Reed (Wes Bentley får vist langt mer av talentet sitt enn i «Pionér»!). 
Dessverre liker Cole James’ kjæreste (Emily Ratajkowski) veldig godt også. 
Samspillet mellom dem slår gnister, men manuset er ikke smart nok til å løfte historien ut av det forutsigbare; det avsløres egentlig ved første tørste blikk de to i mellom. 
Cole får litt for lett tildelt noen sympatiske egenskaper, manus-snarveier som bli lette å lese. 
Men det er noe med tonen i «We are your Friends» som er lett å like, reelt sympatisk faktisk. 
Filmen skildrer det til tider glamorøse miljøet ærlig uglamorøst – det er helt ålreit å tilbringe tid sammen med disse guttene – og jenta, som i motsetning til damene i «Entourage» har mer enn to struttende fordeler å spille på. 

ØYSTEIN DAVID JOHANSEN 
",1
"Filmanmeldelse:«Jeg er Ingrid» 

Ingrid Bergmans moderne, interessante og omflakkende liv. 

«Jeg er Ingrid» 

Sverige. 
Ingen fastsatt aldersgrense. 
Regi: Stig Björkman. 

Ingrid Bergman var omgitt av tragedie i oppveksten. 
Moren døde da Ingrid var to. 
Faren gikk bort tolv år senere. 
To søsken fikk ikke vokse opp. 

«Jeg var et trist barn», uttaler hun i et intervjuopptak i denne oppslukende dokumentaren. 
Men åpenbart et sterkt ett: 
Hun villet seg inn i skuespilleryrket, fikk en karriere i Sverige og satt seg alene på båten til Amerika for å bli stjerne Hollywood. 
Noe hun ble, via en nyinnspilling av svenske «Intermezzo» i 1939. 

Bergman elsket kameraet like mye som kameraet elsket henne, og barna hennes forklarer dette med at faren , som hun dyrket, filmet og fotograferte henne konstant fra barnsben av. 
Ingrid ble selv en entusiastisk fotograf: 
Det er hennes fortjeneste at «Jeg er Ingrid» er smekkfull av fantastiske 16mm-hjemmefilmer, stillfotografier og allslags arkivgodbiter – deriblant unike filmopptak tatt under en feriereise i Europa like før Andre verdenskrigs utbrudd. 
At hun skrev mange brev, og holdt seg med en velskrevet dagbok, gjør at regissør Stig Björkman har hatt usedvanlig mye godt materiale å boltre seg i. 

Det er nærliggende å tro at ensomheten i barndommen gjorde Bergman egenrådig, og at tragediene i oppveksten medførte at hun ønsket å ikke bare leve ett fullt liv – men flere. 
Etter 10 år i Hollywood, heri opptatt ekteskap og ett barn, hadde hun fått nok. 
Det ble skandale da hun lot datteren Pia være igjen i USA, og stakk av med den regissøren Roberto Rossellini til Italia i 1950. 

Også dette forholdet varte i rundt regnet 10 år. 
Da var det tid for Bergman å bytte beite igjen, og dra til Paris. 
Hun avsluttet sine dager i London i 1982. 

En lydløs prøveinnspilling fra tidlig i Hollywood-karrieren demonstrerer i løpet et kort, elektrisk minutt uttrykksregisteret hennes, og den jordnære, sterke sensualiteten. 
Bergman var høyreist, og hadde en naturlig, sunn sexappell. 
Hun viste seg gjerne uten sminke, og fikk mye ut av et lett mystisk Mona Lisa-smil. 

Hun var en ofte fraværende mor, også rent fysisk, konsentrert om arbeidet. 
Barna – det ble fire av dem – elsket henne, og hun elsket dem, men de så på henne mer som en morsom venn enn noen som «beordret dem til å pusse tennene». 
På den annen side. 
Da datteren Isabella led av skoliose i barndommen, tok hun to friår for å støtte henne. 

Skandalepressen og publikum i det puritanske USA tilga henne etter hvert. 
«Jeg rakk å gå fra å være helgen til å bli hore og tilbake til helgen igjen i løpet av et liv», som hun sa. 
I dag er det lett å se på henne som en veldig moderne og veldig «cool» kvinne som skulle realisere seg selv, koste hva det koste vil, og ofret seg for både kunsten og kunsten å leve. 

Dokumentaren om henne er ekstremt severdig, uansett grad av filminteresse, begunstiget med Alicia Vikanders nydelige fortellerstemme og usedvanlig god musikk av Michael Nyman. 

MORTEN STÅLE NILSEN 
",1
"Filmanmeldelse:«Kvinnen i gull» 

Slurvete og sentimental. 
Men med gull i bunn. 

«Kvinnen i gull» 

USA. 9 år. 
Regi: Simon Curtis. 

Med: Helen Mirren, Ryan Reynolds, Daniel Brühl, Katie Holmes. 

Typisk Oscar-åte, signert den stadig mer husrene produsenten Harvey Weinstein. 
Han pleide å være en bøllle, men konsentrerer seg om pyntelige historiske dramaer med staselige britiske skuespillere i hovedrollen, så som «The King’s Speech» (2010) og denne, nå om dagen. 

Historien er absolutt verdt en film. 
Om Maria Altman, en jødisk noenogåttiåring som sent på 1990-tallet ypper til strid mot den østeriske staten. 
Kampen dreier seg om Gustav Klimts «Kvinnen i gull» (1907), som forestilte et medlem av Bloch-Bauer-klanen, tanten Adele, og som ble stjålet av nazistene fra familiens hus under krigen, sammen med en håndfull mindre verker. 

Maria har en vanskelig sak, og en grønn advokat. 
Randy Schoenberg, etterkommer av den eksperimentelle østeriske komponisten Arnold (1874-1951), er en klønete, relativt mislykket fyr (den sikkert «kjekke», men grunnleggende anonyme Ryan Reynolds). 

Han er først uvillig til å ta Marias sak. 
Så tar han den. 
Så er Maria uvillig til å dra tilbake til byen der tragedien som definerte livet hennes, utspilte seg. 
Så gjør dun det likevel. 
Så går det ikke så bra på første forsøk. 
Så gir de opp. 
Så blir Randy besatt av saken. 
Så orker ikke Maria én runde til. 
Og så videre. 

«Kvinnen i gull» rykker frem og tilbake, sakte men sikkert, til Østerrike og tilbake til USA igjen, helt til den avsluttende triumfen som alle vet at må komme – fordi det er en sånn film – kommer. 
Wien, en by som for Maria selvsagt er full av spøkelser og minner, gode som gruvekkende, gir regissøren rikelig med anledninger til å turnere mellom nåtid og fortid, på lite ambisiøst, men greit nok vis. 
Filmen har sin dose inn-med-teskje eksposisjon også. 

«Kvinnen i gull» er i det hele tatt såpass tradisjonell at den smaker av TV. 
Det er mye slurv her; en mannlig hovedrolleinnehaver med et lite uttrykksregister (bekymret og/eller stresset) inkludert. 
Katie Holmes – lenge siden sist – spiller en uverdig uinteressant rolle som advokatens oppofrende, gravide kone. 
Slutten unner seg én eller to seiersrunder for mange, satt til svulmende musikk. 

Ikke noe som bringer filmkunsten videre, for å si det pent. 
Men sannelig ikke verst for det. 

MORTEN STÅLE NILSEN 
",1
"Filmanmeldelse:«Dark Places» 

En virkelig original uttenkt drapsgåte makter ikke helt å passe måten. 

Frankrike. 
Regi: 
Gilles Paquet-Brenner. 
15 år. 
MED: 
Charlize Theron, Chloë Grace Moretz, Nicholas Hoult, Christina Hendricks, Corey Stoll, Drea de Matteo, Tye Sheridan. 

Filmen er basert på en roman av Gillian Flynn, damen som for noen år siden begeistret verden med «Gone Girl». 
Det handler om en ganske så slack og umotivert noen-og-tretti-kvinne, som i 28 år har levd en slags tilværelse på inntektene av sitt livs tragedie: 
Hun var som barn en av to overlevende etter en drapsorgie i familie; mor og to søstre ble drept, broren sitter fengslet for drapet. 

Men inntektene skrumper; ingen kan leve evige på selv en tragedie som dette. 
For å spe på litt inntekt, sier hun seg villig til å delta i en slags morbid klubbkveld viet grusomme drapssaker. 
Langsomt våkner kvinnen til liv. 
Og handling. 
Og til jakt etter en sannhet hun numment ikke har villet vite. 

Visst er det besettende! 
Gode skuespillere, også, med en stadig karakterrolleutviklende Charlize Theron i sentrum. 

Filmens problem er at den blir for komplisert. 
Den hopper frem og tilbake i tid, plottet blir mer og mer innviklet, litt for mange temaer skal belyses, noen rollefigurer for mange får oppmerksomhet. 

Og man sitter tilbake med en følelse av å være imponert, men ikke så lite overforet. 

JON SELÅS 
",1
"Filmanmeldelse:«Trygghet i hverdagen» 

Justisminister Anders Anundsens helt spesielle filmsjanger har bare én tilsvarende parallell i Norge: 
Misjons-kanalen TV Visjon Norge. 

«TRYGGHET I HVERDAGEN» 

Norge: 
Regi: 
Ukjent. 
Foto og klipp: 
Departementenes sikkerhets- og serviceorganisasjon. 
Produsent: 
Regjeringen.no. 
Tillatt for alle. 
MED: 
Justis og beredskapsminister Anders Anundsen 

Justisministerens filmfremstøt har samme grunnleggende premiss som den kristelig misjonskanalen med Jan og Inger Hanevold i ledelsen: 
Her er det forkynnelse som er hovedsaken. 
Det er et budskap som skal frem, helt uten motforestillinger. 
Både justisministeren og Visjon Norge deler dessuten et håp om evig frelse: 
Følg oss, vi har frelsesløsningen. 
Og det er et helvete å unnfly. 

Justisministerens «helvete» (og ikke veldig godt skjulte apokalypse) er den forrige regjering. 
Løsningen og fremtiden er ham selv. 

Det skal sies: 
Noen opplysninger er interessante – for dem som makter å sette dem i en større kontekst. 
Produksjonen er dessuten teknisk habil på noen områder: 
Foto nøkternt, men begripelig, lyden helt tydelig. 

Men så var det grunnlaget for hele filmen, da. 
Og da snakker vi om barnslig dilettanteri. 
For mens justisminister Anundsen rettferdiggjør hele filmprosjektet med de påståtte negative vinklingene i store, sentrale medier (underforstått: om han selv og hans eget fagområde) og behovet for reell informasjon, baserer han hele tiden sin egen film på disse «negative vinklingene». 

Anundsens rolle i filmen er hva man på filmspråk kaller «talking head». 
Ispedd noen intervjuforsøk. 
Her svikter det grovt og på mange felter. 
Hans forsøk på å være justisvesenets svar på naturfilmenes David Attenbourgh, blir omtrent som å sammenligne Amazonas jungel med Solli plass i Oslo. 
Det er for så vidt greit å få vite at politiet gjør jobben sin, at det bygges fengsler og at kriminelle utlendinger etterhånden ekspederes kjappere enn tidligere ut av landet. 
Men det blir så omfattende bruk av selvfølgeligheter, at filmen ganske fort blir kjedelig. 

Dessuten er Oslo-fokuset påfallende bastant. 
Det nevnes riktignok at politiets anti-terror-stryke nå kan nå ufattelig raskt og langt ut i landet med sine operatører (forholdsvis nytt navn på politifolk) via helikopter. 
Men alle vet at trygghet i hverdagen i Lom, Lakselv og Luster er et spørsmål om lokale politi- og lensmannsbetjenters nærvær og forhåpentligvis fornuftige ro. 

På den annen side: 
Vi har respekt for at selv ikke en justisminister kan få med seg alt det gode han har gjort de siste årene i én film. 
Og snakker vi handlekraft (action, på filmspråket), forstår vi jo at Oslo er best egnet. 

Filmhovedpersonens oppramsing av fakta er, får vi håpe og tro, korrekt. 
Men tallbruken forblir aldeles ubegripelig, ettersom hverken filmen eller justisministeren legger inn målbare referanser for et legfolk som etter hvert skal avgi stemmer. 

Som intervjuer er Anundsen relativt gjennomført ubrukelig. 
Maken til bruk av ledende spørsmål har jeg faktisk ikke sett siden «Medisinsk magasin» i NRK/TVs barndom eller et par «Husker Du»-programmer i samme kanal i samme periode. 

Nå er åpenbart Anundsen ikke opptatt av ting som dette. 
Han mener åpenbart selv at hans ærend er den rene faktaformidling. 
Da blir det likevel nokså påfallende at den underliggende lyddesign – en kjapp og tilsiktet sexy bruk av drum & bass flytter fokus og teknikk over i åpenbart manipulativ retning; det er derfor man har denne type musikk. 

Det hjelper selvfølgelig litt på kjedsomhetsgraden. 
Litt. 

Men den er ellers ganske overveldende, når man vurderer dette som en film. 

JON SELÅS 
",0
"TV-anmeldelse «Diktaturet»:Tannløst tyranni 

Den forespeilede sjokk-faktoren uteblir når NRK lager oppdragende valg-reality. 

Realityserie i 8 deler 

NRK1, mandager, onsdager og fredager kl. 22.30 

Konseptet høres fascinerende nok ut: 
Åtte unge norske mennesker låses inn på et avgrenset og overvåket område i åtte dager, og tvinges til å leve som i et diktatur. 
Følger de ikke reglene, blir de straffet eller kastet ut. 
Følger deltakerne spillereglene, kan noen vinne 100.000 kroner i enden av eksperimentet. 
Men ingen vet nøyaktig hva som må til for å vinne. 

Det fremstår ikke umiddelbart veldig ulikt fra overvåkingsforløper «Big Brother» - i hvert fall ikke fra enkelte av de ørten variantene vi har sett av realityveteranen. 

Men dette er NRK1. 
Menneskene skal være innesperret i åtte dager, ikke 100. 
De skal følge spillereglene i et diktatur, ikke et underholdningsprogram. 
Og de skal ikke stemmes ut, men tuktes til lydighet. 
Det lukter mer politisk samfunnseksperiment enn sosialporno. 
Eller? 

I dybden går naturlig nok de 30 minutter lange episodene ikke. 
Vi får raskt en kort presentasjon av de fleste deltakerne, og forstår at deres politiske engasjement varierer fra ikke å vite hva diktatur er, til å ville kjenne på hva familie i diktaturstater har måttet oppleve. 
Blant de åtte er det både idealister og folk som sier idealister er det verste de vet. 

Den dynamikken gir «Diktaturet» noen av sine mest underholdende øyeblikk: 
For hva elsker vi TV-seere høyere enn sære personligheter på kollisjonskurs? 

Fortellingen veksler mellom å følge deltakerne i den anonyme «bunkersen», klipp av dem i deres rette element før avreise, og deres egne videoblogger under eksperimentet. 
Når programmet kommer inn på et nytt tema, stemmelegger programleder Leo Ajkic korte «Diktatur for dummies»-forelesninger. 

Miksen fungerer som en god improvisert smuldrepai, og variasjonen trengs for at ikke eksperimentets heller traurige visuelle omgivelser skal bli kjedelige. 

Umiddelbart ser kjedsomhet, rett etter dopapirmangel (siden kvinnene velger sminke fremfor dopapir), ut til å bli deltakernes største fiende. 
De har tilsynelatende ikke hatt portforbud på rommet lange stunden før de stønner «Dette er ganske ille», og «Du må bli gal av dette». 

Programmets største utfordring er å formidle skrekken i deltakernes opplevelse. 
Og med sutring over kjedsomhet og dårlig ventilasjon etter én dag i eksperimentet, overbeviser ikke «Diktaturet» med sin jævelskap. 

For jo, vi skjønner at det er kjipt å være innesperret alene på et rom uten smarttelefon eller bøker, å ha monotone arbeidsdager og å måtte angi naboen for å slippe å dele isolat med edderkopper. 
Men når et voksent menneske frivillig har meldt seg på et åttedagerseksperiment - og sliter etter to, sitter seerempatien langt inne. 

Ajkic har tidligere har vist hvor godt han kler en aktiv, interagerende programlederrolle, som i «Typen til» og «Leos reise». 
Å bruke ham som en perifer fortellerstemme og belærende foreleser som her, fremstår som sløsing av ressurser. 

Interessant eksperiment 

Det betyr ikke at programmet er uinteressant. 
Nettopp det å se hvor lite som skal til før mennesker handler på tvers av sine prinsipper, hvor fort vi vippes fra samhold til egeninteresse, og hvordan innskrenkninger av det vi oppfatter som våre basale rettigheter påvirker oss, gjør «Diktaturet» severdig. 

Utfordringene for deltakerne må likevel ta seg kraftig opp om serien skal holde på nysgjerrigheten ut over de tre episodene som er tilgjengelig for anmeldelse. 

Jeg tviler på om serien lykkes med sitt usexy uttalte mål om å lokke norsk ungdom til kommunevalgurnene, men det er sannsynlig at den vil få seerne til å tenke over friheten de har. 

Og det er ikke verst bare det. 

INGVILL DYBFEST DAHL 
",0
"Filmanmeldelse:«Innsiden ut» 

Pixar prøver å få det å være trist til å bli gøy, og lykkes langt på vei. 

USA. 
6 år. 
Regi: 
Pete Docter, Ronaldo Del Carmen. 

Norske stemmer: 
Line Verndal, Suzanne Paalgard, Dennis Storhøi. 

Høyt spill fra animasjonsstudioet Pixar, spesielt ettersom Midas-tøtsjen deres ikke er det den en gang var etter «Cars 2» (2011) og «Modig» (2012). 
«Innsiden ut» er morsom, selvsagt, fargerikt animert, og i 3D. 
Men den handler om noe såpass ikke-kommersielt som depresjon. 
Eller tristhet, i det minste. 

Riley og foreldrene hennes flytter fra det kalde Minnesota til San Francisco. 
Overgangen blir voldsom for den unge jenta i prepuberteten – hun savner ishockeylaget sitt, vennene sine, huset, alt. 

Ting begynner å skje i «hovedkvarteret» i hjernen hennes, der mesteparten av «Innsiden ut» utspiller seg: 
Styrkeforholdet mellom de fem følelsene som holder hoff der – Glede, Sorg, Frykt, Avsky og Sinne; og som deler plassen med noen «øyer» som regulerer følelser omkring vennskap, ærlighet og så videre – forrykkes. 

Sorg – illustrert som en snufsete blå liten boble av en jentunge – legger mer og mer beslag på følelseslivet hennes. 
«Kjerneminnene», anskueliggjort som runde kuler i kulerammer, kommer på avveie, berørt og forandret av tristhet, og Sorg og Glede går seg vill i sinnet og underbevisstheten hennes. 
Riley begynner å forandre personlighet (i Norge kaller vi dette «puberteten») og «øyene» begynner å rase. 

Komplisert? 
Ja, ganske. 
Men Pixar har sannelig gjort en bedre jobb enn undertegnede for å forklare det som skjer, og har holdt seg til bare fem følelser for å underlette oppgaven. 

De minste barna vil falle av, og sannsynligvis kjede seg, til og med da Glede og Sorg entrer hjernens «drømmefabrikk» – selvsagt presentert som et studiosett á la Hollywood – og den snodige Bing Bong entrer scenen. 
Voksne vil tenke at det de ser er den mest psykedeliske animasjonsfilmen siden «Alice i eventyrland» (1951), og humre over utbrudd som «hjelp, vi er blitt nonfigurative!». 

Litt eldre barn vil med stort utbytte kunne se filmen sammen med nettopp foreldrene sine (eller gjerne en nevrolog, om sjansen byr seg). 
I en amerikansk filmbransje som stadig ønsker å selge ungdom superhelter og andre surremikler, må «Innsiden ut» sies å være et både dypt originalt og modig verk. 
(Hvem kunne ha lagd en «live action»-utgave av dette premisset? 
Måtte vært Christopher Nolan, i så fall). 

De visuelle og verbale vitsene kommer i et tilfredsstillende tempo, men fullt så tvers gjennom underholdende som for eksempel «Toy Story 2» (1999) eller «The Incredibles» (2004) er «Innsiden ut» ikke blitt. 

Den sentimentale montasjen til sist, hvori Rileys hjerne gjenoppretter balansen (Pixar mener ikke overraskende at menneskets naturlige sinnstilstand, er optimistisk og positivt), er en av de mest rørende scenene jeg har sett på kino i år. 
Men de har benyttet seg av de samme trikset før, i både «Rottatouille» (2007) og – aller best – i fantastiske «Se opp». 

Men de skal jammen ha for forsøket, og for å bruke milliardene sine på noe både annerledes og ytterst velment. 

MORTEN STÅLE NILSEN 
",1
"Filmanmeldelse:«Hitman: 
Agent 47» 

Ikke en gang billig og lystig. 
Bare dyr og dårlig. 

«Hitman: 
Agent 47» 

Tyskland/USA. 
15 år. 
Regi: 
Aleksander Bach. 

Med: Rupert Friend, Hannah Ware, Zachary Quinto. 

Talentløs, men relativt påkostet eurotrashaction, basert på et spill, laget med ett øye på det asiatiske og søreuropeiske markedet. 

Historien er et avkok på post-«Terminator» klisjeer av robot-redder-kvinne slaget, skuespillerne er hentet fra laveste hylle og dialogen er så oppstyltet at man blir sittende å flire og/eller lide i salen (Skurk til helt: 
«Vi er ikke så forskjellige, du og jeg». 
Skurk til snut: 
«Elsker du familien din?»). 

Regien er letargisk og urytmisk, også i actionsekvensene, og filmen er full av alvorlige menn som stirrer på laptopskjermer og iPader. 

Det kan du gjøre selv, hjemme. 

MORTEN STÅLE NILSEN 
",0
"Filmanmeldelse:«Pøbler» 

Godt, men ufullstendig om ungdom som faller utenfor. 

Norge. 
9 år. 
Regi: Kari Anne Moe. 

Med: 
Jan Olav Sawyer, Maylén Mykløv, Kelly Cathrin Haugan, Jakob Bjørnstad Jenssen. 

Noenogtjue mennesker i første halvdel av tjueårene samler seg i et lokale i Pilestredet i Oslo. 
De har alle, på et eller annet vis, falt utenfor. 
Nå er de her fordi de har lyst til å bli fanget opp. 

Jan Olav gikk 10 år på skole uten å lære seg å lese, og har «hassla» hasj langs Akerselva siden han var 13. 
Maylén har ADHD. 
Jakob har tilbakevendende rusproblemer. 
Kelly er simpelthen fryktelig sjenert – hun har ingen tro på seg selv. 

Jan Olav – han ser eksakt ut som en ung Chris Rock – vil helst bli hiphop- eller filmstjerne. 
Men foreløpig nøyer han seg med en jobb på Deli De Luca. 
Han må lære seg å mestre sinnet sitt. 
Kelly drømmer om å stå bak disken på Vita. 
Maylén og Jakob vil gjerne inn i industriyrker. 
For dem er det å sitte stille det farligste de kan gjøre. 

Dokumentarfilmskaper Karie Anne 
Moe har fulgt spesielt disse fire, og i noen mindre grad Jonathan og Jørgen, tett gjennom «kursingen» på Pøbelprosjektet; stiftelsen som ble initiert av Eddi Eidsvåg i 1997. 
Hun har valgt å fokusere mer på disse individene enn det pedagogiske opplegget som sådan. 

Et dramaturgisk sett forståelig valg – scenene vi får av undervisning fra kameratslig bannende pedagoger setter ikke fyr på lerretet, mens «elevene» er forbausende karismatiske. 
Det betyr dog at vi ved filmens slutt, da ungdommene «uteksamineres», sitter igjen en smule ukloke på hva selve metoden går ut på. 

Målsettingen er dog klar: 
Det handler om å bli livsdyktig nok til å søke jobb, og å lære seg å gi uttrykk for noe man ikke har – selvtillit. 

En vil bli kriminolog, en annen lastebilsjåfør. 
En vil bli brannmann, en annen psykolog. 
«Det er slitsomt å hate seg selv hele tiden», uttaler en jente – hun ble kalt «sumobryteren» på barneskolen, og forsøkte å ta livet av seg i niende klasse. 
Alle synes ikke bare det er pinlig, men nesten umulig å skryte av seg selv og sine egne «gode egenskaper» i en jobbintervjusituasjon. 

Disser unge menneskene er i overveiende grad veltalende, og tilsynelatende kameravante (kanskje er alle unge det i smarttelefonens tid?). 
Moes håndholdte kamera fanger dem i rå situasjoner, i alt fra gråt til raseriutbrudd, over en ettårsperiode. 

Jan Olav og Kelly blir filmens store «stjerner». 
Det er de vi lærer kjenne best, men man blir unektelig ganske begeistret for dem alle sammen. 
Dette altså på bekostning av en større forståelse for hva Pøbelprosjektet går ut på som sådan. 

«Pøbler» blir således en god film for pedagoger, lærere og visninger på skoler. 
For ordinært filminteresserte, eller andre nysgjerrige, er den ikke hundre prosent tilfredsstillende. 

MORTEN STÅLE NILSEN 
",0
"Filmanmeldelse:«Straight Outta Compton» 

Sint, men skjematisk om N.W.A. – «gangstarappens» supergruppe. 

«Straight Outta Compton» 

USA. 
Aldersgrense ikke fastsatt. 
Regi: F. Gary Gray. 

Med: O’Shea Jackson, Corey Hawkins, Jason Mitchel, Paul Giamatti. 

«Straight Outta Compton» åpner med en visjon av helvete på jord: 
Compton, California. 
En gang i tiden en stakittgjerdeforstad som den svarte amerikanske middelklassen søkte seg til. 
På slutten av 1980-tallet forfalt til en beinhard ghetto. 

Gatene står i brann, politiet bruker tanks for å bryte seg inn i private hjem der de mistenker at kriminell virksomhet forgår. 
Politibetjenter stopper unge svarte menn ustanselig, og det verste er svarte tjenestemenn som skal vise seg for hvite kolleger. 

Gjengkrigen mellom Crips og Bloods raser; skolebussene blir overfalt av bevæpnede gangstere om morgenen. 
På en slik buss sitter den unge Ice Cube, i filmen spilt av rapperens egen sønn O’Shea Jackson, og ser ut av vinduene på de hvite ungdommene som kjører røde kabrioleter og har Tears For Fears på bilstereoen. 

Hjemme på gutterommet ligger Dr. 
Dre og hører på funk og soulmusikk fra 1970-tallet (dette er en film, så hodet hans hviler selvsagt på en «pute» av vinylplater). 
Eazy-E er ute og prøver seg som dopselger om kveldene. 
De to andre medlemmene i det som straks blir N.W.A. – Niggaz With Attitude – rapperen MC Ren og DJ Yella, får vi i denne Dre- og Cube-produserte filmen lære atskillig mindre om. 

Dre og Cube har vært opptatt av å fortelle historien om «verdens farligste gruppe» på et ganske forfengelig vis. 
«Straight Outta Compton» hvitvasker gruppens ettermæle. 
Ikke minst er den uvillig til å nærme seg gruppens mildt sagt problematiske kvinnesyn. 

Filmen tillegger N.W.A. en politisk tyngde som ikke nødvendigvis ble oppfattet i samtiden, og som kanskje bare bandets mest aggressive agitator, Ice Cube, var en genuin eksponent for (bandets andre album, «Efil4zaggin», laget uten ham i 1991, var musikalsk et skritt frem, men består primært av pubertale sextekster). 

Den første halvtimens ghettoskildringer – rene «The Wire» – må snart vike for tradisjonelle musikkbiografiklisjeer: 
Plater som presses, forferdede innslag på TV-nyhetene, fester på hotellrom og rundt svømmebassenger. 
«Straight Outta Compton» blir dessverre skjematisk så snart suksessen setter inn. 
Det dramatiske høydepunktet inntreffer da politiet, oppildnet av bandets låt «Fuck Tha Police», stormer scenen under en konsert i Detroit. 

Dramaet ellers besørges av den jødiske manageren deres, Jerry Heller (spilt av en opplagt Paul Giamatti i joggedress), og Ice Cubes bitre farvel og ordkrig («No Vaseline»!) med sine gamle kolleger. 
Plateselskapsbossen Suge Knight entrer etter hvert bildet som en kriminell Machiavelli. 
Så dør Eazy-E av AIDS i mars 1995 (trass i protester om at han «ain’t no faggot»). 
Drømmen hans om å gjenforene det gamle bandet hadde vært høyst levende like før han døde, skal vi tro denne versjonen av fortellingen. 

Den siste timen er ellers full av prat om dårlige kontrakter, penger og forretninger. 
For full. 
Historien mister energien fra første akt, og klimakset oppleves som stusselig. 
Man tar seg oftere enn hva godt er i å tenke på de to parodifilmene «CB4» (1993) og «Fear Of A Black Hat» (1994), som handlet om hiphopbransjen generelt og hentet inspirasjon fra N.W.A. spesielt. 

«Straight Outta Compton» ender, etter en over middels lovende første time, opp der så mange musikkbiografifilmer ender opp: 
I «Behind The Music»-dramaturgien – opp, ned, opp igjen. 

Men severdig? 
Absolutt. 
Og den gjør det en god biografi skal – sender deg hodestups tilbake i katalogen deres. 

MORTEN STÅLE «STRAIGHT OUTTA HALDEN» NILSEN 
",1
"Filmanmeldelse:«Bølgen» 

HAUGESUND (VG) 
«Bølgen» holder glimrende sine millioner av kubikkmeter vann. 
Nesten uten å søle! 

Norge. 
Regi: Roar Uthaug. 
15 år. 
MED: 
Ane Dahl Torp, Kristoffer Joner, Edith Haagenrud-Sande, Jonas Oftebro, Arthur Berning, Fridtjov Såheim. 

Etter en heller miserabel publikumssesong for norsk film, er det endelig tid for en skikkelig publikumsdrager igjen. 
For Roar Uthaugs «Bølgen» har alt som skal til: 
Sitrende spenning, levende drama, meget effektiv dataanimasjon samt en krypende virkelighetsnærhet, som faktisk (nesten) aldri blir usmakelig. 

Passende nok: 
Den er åpningsfilm Den norske filmfestivalen med kronprinslig nærvær i kveld. 

Utgangspunktet er virkelig nok: 
Over den trange Geirangerfjorden kneiser fjellformasjonen Åkneset, som en dag vil rase ut i fjorden og forårsake en enorm tsunami innover og utover fjorden. 
Vi vet at det vil skje og fjellet er under konstant overvåkning. 
Men vil det bli varslet tidsnok til å berge alle liv, når det skjer? 
Det vet ingen. 

«Bølgen» lager en tenkt situasjon, og er som sådan en slags spekulerende science fiction. 
Dog uten å bli spekulativ - bortsett fra den i ekstrem grad oppfyller skrekkfilmens innerste kjerne: 
Utvikle allment gjenkjennelige fryktutløsere på mest mulig effektiv måte. 
Og dessuten: 
Katastrofer uten identifikasjonspersoner blir bare statistikk, levende menneskers katastrofer, angår oss. 

Våre fremskutte venner i dette dramaet er en liten familie, der far (Kristoffer Joner) er geolog med innebygget katastroferadar. 
Mor driver hotell. 
Jonas Oftebro er den nesten voksne sønnen, Edith Haagenrud-Sand den lille datteren. 

De står i ferd med å flytte fra Geiranger; geologpappa har fått oljejobb i Stavanger. 
(Tar altså tid å lage; Stavangers olje-krise ikke medregnet her!). 
Men reisedagen blir forskjøvet; pappas verste anelser holder dem tilbake et døgn. 
Og hvilket døgn! 

«Bølgen» tar i bruk det aller bredeste lerret. 
Men regissør Uthaug er dyktig i sin porsjonering. 
Vidunderlig natur, svær dramatikk, gigantiske katastrofescenarioer må være noe langt mer enn tekniske oppvisninger skal de bite seg fast. 
Vi skal ikke røpe for mye. 
Bare konstatere at filmens veksling mellom det enorme katastrofescenarioet og det lille, personlige drama, er sømløst filmhåndverk av ypperste klasse. 
Man ser, for eksempel, at det hadde vært lett å tilføye små og større spennings-økende cliffhangere her og der. 
Uthaug lar stort sett være - heldigvis; litt for mye i denne filmen, kunne lett blitt fjollete. 

Dessuten: 
Filmens utforsking av etter-katastrofens endetids-dimensjoner, er nesten vel så viktig som den rasende action. 

Skuespillerne leverer så det er en fryd. 
Både Joner og Dahl Torp har naturlig anlegg for desperasjon. 
Men utvikler samtidig et langt bredere følelsesregister, både i forhold til hverandre, til sine barn og andre involverte. 

Hvor mange hundre tusen som vil se «Bølgen» på kino, er usikkert. 
Men det blir mange. 
Dermed blir også et potensielt katastrofeår for norsk film avverget på flotteste vis. 

Vi kan ikke annet enn å ta - kremt - bølgen! 
",1
"Filmanmeldelse:«Eden» 

«Eden» er et finfint fransk generasjonsportrett om et miljø vi sjelden ser skildret på film. 

Frankrike. 
11 år. 
Regi: 
Mia Hansen-Løve. 
Med Felix 
De Givry, Pauline Etienne, Vincent Macaigne 

Det handler om lidenskap og fryktens kompromisser. 
Om å holde stand mens bølger kommer og går. 
Filmen starter i 1992, mens klubbscenen fortsatt er ordentlig undergrunn med «hemmelige» fester på nedlagte fabrikker og forfalne ubåter. 

Når filmen er over, er vi i 2013. 
Den elektroniske musikkscenen har fostret megastjerner. 
Vår mann, DJ-en Paul, nådde ikke like langt som Daft Punk, som dukker opp innimellom i morsomme biroller: 
De anonyme stjernene blir nektet i døren fordi ingen kjenner dem igjen. 

Regissør Mia Hansen-Løve har delvis basert filmen på broren Svens liv som DJ. 
Hun tegner et autentisk bilde av miljøet og faller ikke for fristelsen for å romantisere epoken hun tar for seg. 

Det skjer ikke fryktelig mye i «Eden» og årstall-inndelingen virker noe vilkårlig; dette er omtrent det motsatte av en kronologisk gjennomgang av «klubbhistorien fra a til å». 
Tonen i filmen er usentimental, men fint melankolsk, om tid som har gått som du aldri får tilbake. 

Nostalgi for den som ikke vil innrømme at man er nostalgisk; «Eden» er blitt en nesten perfekt søndagsfilm. 

ØYSTEIN DAVID JOHANSEN 
",1
"Filmanmeldelse:«Kikis budservice» 

For så vidt innholdsrikt eventyr faller mellom noen stoler. 

Japan. 
Regi: Takashi Shimizu. 
Tillatt for alle. 
MED: 
Fûka Koshiba, Tadanobu Asano, Machiko Ono, Rie Miyazawa. 

Filmfrelste vil stusse over tittelen «Kikis Budservice»: 
Er ikke dette legendariske Hayao Miyazaki og Studio Ghiblis fantastiske animasjonsfilm fra 1989? 

Jo, for så vidt er det det. 
Men en ny versjon i «virkelig» film. 
Riktignok heftig dataanimert. 
Men med mennesker av kjøtt og blod i de viktigste rollene. 

Rammehistorien er dog noenlunde lik: 
En ung heks må flytte hjemmefra når hun bli 13 for å bli «ordentlig» heks. 
Vår venninne Kiki er en meget snill og litt begrenset heks: 
Hennes magiske egenskap er å fly. 
Og lite annet. 
Likevel skal hun gjennom snart-voksen-smertene og alt dette som hører alderen til. 

Historien er grei nok. 
Og til dels flott fortalt. 
Men den når aldri opp i nærheten av originalens magi. 
Dessuten er det ubarmhjertig uttværet til rundt to timer, uten at det på noen vis fremstår som nødvendig - særlig ikke med tanke på en meget ungt publikum, som ellers kunne hatt glede av denne. 

JON SELÅS 
",0
"Filmanmeldelse:«Trainwreck» 

Amy Schumer bedriver muligens en slags kvinnekamp i denne filmen. 
Nokså mye av den på ryggen. 

USA. 
Regi: Judd Apatow. 
12 år. 
MED: Amy Schumer, Bill Hader, Tilda Swinton, Colin Quinn, Vanessa Bayer, Brie Larson, Lebron James. 

«Trainwrechs» utfordring er at den er hva man må kalle avansert rølp. 
Det er highbrow så det holder. 
Det vil si at skal man virkelig storkose seg med denne, må man vite adskillig om amerikanske forhold: Sport, samfunnsliv, stand-up, kvinnekamp - og Amy Schumer. 
Hun har hovedrolle i enhver forstand; også som manusforfatter. 

Schumer tilhører den nyere tids stand-uppere. 
Hun er hemningsløs, feministisk, provoserende - og til dels hylende morsom. 
Dermed er hun selvfølgelig også kontroversiell i sitt hjemland, der offisiell moral og offisielt godtakbar sømmelighet nok er adskillig mindre romslig enn her til lands. 
At hun i denne filmen gjør akkurat som menn har gjort i amerikanske filmer i tiår etter tiår, får derfor nødvendigvis sterkere virkning i USA enn hos en normalt liberalt innstilt nordmann. 
Det vil si: 
Hun har sex med hvem hun vil, når hun vil (og også når hun er i tvil - sånn for sikkerhets skyld); hun drikker for mye, røyker for mye og sniffer for mye. 
Hun er journalist i et saftig tabloid-blad og tar gjerne enhver hot job, selv om hun ikke har peiling. 

Filmens utvikling er at hun forelsker seg i et noe uventet pinglete intervjuobjekt, den dyktige idrettslegen. 
Og blir tvunget til å ta et par dusin dårlige vaner opp til vurdering om livet skal få nytt innhold. 
Og det bør det. 

Skuespiller-Schumer er ikke like hylende morsom som stand up-Schumer. 
Heldigvis. 
Film er et helt annet format enn en scene og krever helt andre fortellerteknikker. 

I stede humrer man. 
For så vidt både titt og ofte. 
Men referansene, forutsetningene for virkelig å forstå og gå inn i filmen og dens humor, er altså ikke uten videre lett tilgjengelige. 

Basket-stjernen LeBron James dukker, for eksempel opp, titt og ofte, som verdens gjerrigste venn. 
Særdeles morsomt - om man vet at han faktisk har stått som nr. én på listen over de rikeste amerikanske kjendisene under 25 år. 

Det blir et draw back for de av oss som ikke er hipt nok oppdatert på den amerikanske samfunnsarena. 
",1
"Filmanmeldelse:«Irrational Man» 

Woody Allensk livsfilosofi i en noe flyktig, men underholdende film. 

Den snart 80 år gamle filmskaperen sprer nevroser og skarpsindigheter via lerretet en gang i året. 
Det i seg selv er imponerende. 

Men noen ganger – som nå – tenker jeg at han kunne brukt litt mer tid på å finslipe sine kreative ideer. 
Han kunne vært litt skarpere i kanten, både hva humor og det kriminelle plott angår. 

Woody Allens etiske betraktninger rundt forbrytelse, livsgnist og rettferdighetssans inneholder likevel en del snadder for hjernen. 
Settingen er ganske tradisjonell; en alkoholisert, deprimert, men likevel karismatisk filosofiprofessor kommer til en ny jobb der en jevnaldrende kvinnelig professor, og en ung kvinnelig student faller for hans intellekt og fysiske utstråling. 

Replikker som henviser til de største forfattere og tenkere glir silkemykt ut av den desillusjonerte mannen og hans unge beiler. 

Det som imidlertid trigger ham, er en blodig urettferdighet han får nyss om ved en ren tilfeldighet. 
Sammen med sin unge student overhører han en samtale der en gråtkvalt kvinne forteller at en dommer sannsynligvis helt urettvist vil frata henne foreldretten til hennes barn. 

Dermed er filosofiprofessoren i gang med et interessant etisk spor. 
Fra å være en sutrende selvopptatt gubbe, blir han en ridder på hvit hest som tar affære. 
«Affæren» dreier seg om å eliminere dommeren. 

Ideen gjør han potent, på alle mulige måter, til stor glede for hans to venninner. 
Uten å røpe hva som videre skjer, er det neppe overraskende å si at filmen berører det helt store spørsmålet om mord i noen henseende kan anses som moralsk forsvarlig. 

Det hele gjort med Woody Allens snert, om enn i hastigste laget, ikke på nivå som «Match Point» fra 2005. 

Trioen Phoenix, Stone og Posey gjør uansett en strøken innsats. 
",1
"Filmanmeldelse:«Dryads - Girls Don't Cry» 

Dette er filmen enhver «kreativ» generasjon har laget de sist 60 år. 
Men den er godt gjennomført. 

I et hus og i en hage jobber en kreativ ungdomsgjeng med musikk under ledelse av den ultimate «gi-faen-jenta». 
I nabohuset bor den uskyldsrene 15-årige piken, som er lokket av de eldre ungdommenes grådigere omgang med livet. 
Musikerne skal utvikle seg til noe stort; 15-åringen skal bevege seg mot et voksnere liv.Et helt klassisk oppvekst-tema (eller: coming-of-age, som amerikanerne gjerne sier). 
Rocke-tiden hadde slike filmer, hippie-tiden, 70-tallet - alle tiår har hatt filmer om akkurat dette eller helt beslektede emner. 
Men enhver generasjons oppvekstsmerter og/eller talent-frigjøring synes selvfølgelig helt enestående for dem selv. 
Det er kun senere, i den kjedelige voksentiden, man blir klar over hvor - sånn sett - uoriginale voksesmerter man egentlig hadde. 

Så: 
En ny film om temaet er dømt til generell uoriginalitet. 
Og alt hviler på gjennomføringen av prosjektet. 
Og den er faktisk god! 
Personene er til å tro på, musikken slett ikke av veien, konfliktene friske men ikke overkonstruert, svart/hvitt-klisjeene stort sett unngått - beundringsverdig nok. 
Iben Akerlie som den svært utagerende - til dels ufordragelige - senterfiguren Henriette har definitivt mest å spille på. 
Men det er debutanten Anneli Aune som den fotobegavede Hilde i skvis mellom barndom og voksenliv, som balanserer et vanskelig materiale på mest imponerende vis. 
Også Jannike Kruse og Morten Abel, som hennes bekymrende foreldre, er stødige nok og nyanserte nok. 
Den unge, erfarne dansken Allan Hyde (bl.a. TV-serier som «True Blood» og «Dicte») og den unge erfarne svensken Alba August (datter av skuespilleren Pernilla August og regissøren Bille August) sørger for både ro og rutine; begge deler hardt tiltrengt. 
Joda! 
",1
"Filmanmeldelse:Boksetyven 

En av sommerens mest hypede filmer i USA ender opp som et slag nesten ut i løse luften. 

«Southpaw» skulle opprinnelig ta for seg Eminems liv etter suksessen, en slags oppfølger til «8 Mile». 
I stedet har vi fått en boksefilm som tar i bruk absolutt alle klisjeene tilgjengelig – Regissør Antoine Fuqua peiser på som om film som «Rocky», «Rasende okse» aldri har skjedd. 
Her snakker vi overdreven selvtillit. 
Billy Hope har alle verdensmesterbeltene rundt livet, bor i en megakåk med tjenere, har verdens søteste kone og en lynende smart datter på ti. 
Ikke verst for en kar som vokste opp på barnehjem i Hell’s Kitchen, hva? 

Etter å ha forsvart beltene for fjerde gang på rad («Jo mer bank Billy får i en match, dess hardere slår han tilbake!») mener kona at nok er nok: 
Legg opp! 
La oss hvile på laurbærene og telle penger. 
Grådige boksepromoterer (50 Cent med gangsterhatt) vil selvsagt ikke la det skje uten kamp, og i kulissene lurer den colombianske frekkasen Miguel Escobar sulten på kamp. 
Noe fryktelig dramatisk skjer og snur oppned på mye. 
Du vet at den gamle mesteren skal møte mye motstand, hvis dette manuset inneholder noe originalt i det hele tatt må det være antallet nedturer og ydmykelser Billy skal igjennom. 
Da er han tvunget tilbake til røttene, og hvem dukker opp andre enn Forest Whitaker i klassisk tapning: 
En lavmælt, men fattig vismann som hvisker Billy tilbake til livet i et sliten gammelt treningslokale for gategutter. 
Det er nesten utrolig at en slik rolle er skrevet på ramme alvor i 2015 - nesten litt pinlig. 
Filmer er riktignok vellaget – boksescenene varierer synsvinkelen på måter som skaper ordentlig nerve. 
Dét virker i hvert fall inspirert i det havet av lettvintheter denne filmen har blitt. 
Hadde man ikke hatt Jake Gyllenhaal å støtte seg til ville garantert «Southpaw» vært glemt allerede. 
Men jeg ville heller sett en film om hans vei fra dradd og innhult psykopat i «Nightcrawler» til sixpack-kjempe her enn filmen om Billy Hope du har sett hundre ganger før. 

ØYSTEIN DAVID JOHANSEN 
",0
"Filmanmeldelse:«Pixels» 

Adam Sandler går til spille. 
Igjen. 

USA. 9 år. 
Regi: Chris Columbus. 

Med: Adam Sandler, Peter Dinklage, Michele Monaghan, Kevin James. 

En VHS-video fra en arkadespillkonkurranse i 1982 blir sendt opp i verdensrommet. 
Noen der ute – «Pixels» er for lat til å fortelle oss hvem – misforstår relikvien dit hen at den er en krigserklæring. 
Og at det er med figurer fra åttitallsspill som Pac-Man, Donkey Kong, Centipede og Galaga, med flere, at krigen mot oss jordboere skal utkjempes, 30 år senere. 

Det verste premisset for en komedie noensinne? 
Nei, egentlig ikke. 
Og ganske «i tiden»: 
Komedier som fungerer som «trøstemat» for menn som var unge på åttitallet, og fortsatt er umodne, er tidens melodi (det har selvsagt sammenheng med at det er folk i midten av 40-årene som sitter på pengesekkene nå, også i Hollywood). 
Se for øvrig «Hot Tub Time Machine» (2010 – morsom!) og Judd Apatows samlede verker. 

Hvem kan redde verden? 
Adam Sandler – en taper som var god til å spille i sin silde ungdom, og som nå er en akterutseilt middelaldrende sullik, og «tilfeldigvis» bestevenn med den amerikanske presidenten – spilt av, hold på meg, Kevin James! 

De første 45 minuttene er ikke uutholdelige – i hvert fall ikke målt mot senere Sandler-«komedier» som den reddsomme «Grown Ups 2» (2013). 
Men filmen blir verre og verre i løpet av den siste timen, idet de kjipt dataanimerte «kampene» og den siklende «familieverdier»-sentimentaliteten setter inn (sistnevnte representert ved Q*bert, en ulidelig «søt» liten dust man umiddelbart får lyst til å gi en på den utstikkende tygga). 

En destruktiv Pac-Man i New Yorks gater burde virkelig være mer gøy enn dette, og man føler seg som en neandertaler i møte med filmens elendige kvinnesyn. 
Da tenker jeg ikke på at ingen visste hvem Madonna og Samantha Fox var i 1982, da Sandler og vennene hans angivelig skal ha siklet på dem. 
Snarere hvordan den behandler den så ofte under- eller misbrukte Monaghan, som tydeligvis «ser» noe i Sandler som ingen andre får øye på. 

(Det bare et problem med Sandlers «sjarmerende tølper»-karakterer, og det er at Sandler ikke er særlig sjarmerende – og mindre så med alderen). 

Om du rives av lyst til å se en film om arkadespill fra åttitallet, er det fremdeles bare ett mesterverk som gjelder. 
Nemlig dokumentaren «The King Of Kong», som beviser at virkeligheten er mye mer dramatisk, og uendelig mye morsommere, enn (denne) fiksjonen. 

MORTEN STÅLE NILSEN 
",0
"Filmanmeldelse:«Fantastic Four» 

Og freaks blir til fire kalkuner. 

USA. 
12 år. 
Regi: Josh Trank. 

Med: Kate Mara, Miles Teller, Jamie Bell. 

Noen unge ultrageeks finner opp en måte å reise til andre dimensjoner på, får noe grønn guffe på jakkeslaget og blir superfreaks. 

En av dem blir igjen på den andre siden av portalen. 
Han heter Victor van Doom, så du kan jo tenke deg hvem som blir skurkete litt senere i filmen. 

«Fantastic Four» blir lansert uten brasket og berammet som vanligvis akkompagnerer filmer fra Marvel-«studioet», liksom sneket under radaren ut på markedet. 
Det er det gode grunner til. 

For etter en ganske ålreit innledning, som faktisk innehar en slags tragisk, eh, «dimensjon», begynner kalkundunsten å sette inn med én gang heltene våre blir tildelt de teite egenskapene sine. 

Dialogen er akutt uinspirert, full av bullshit-vitenskap, og skuespillet slett. 
Den ene av de to aktørene med en smule karisma, Kate Mara, har den bare fordi hun er søsteren til Rooney. 
Hun er ellers påtagelig halvhjertet i sin innsats. 
Den andre, Reg E. Cathey – han fra «House Of Cards» (med den flotte stemmen), er den man ringer når man ikke har råd til Morgan Freeman. 

Hvor ille? 
Ganske ille. 
Det er null overraskelser i denne arketypiske «opprinnelseshistorien», som kanskje vil være imponerende for en åtteåring. 
Synd da at aldersgrensen er 12. 
Sympatien ender opp med å ligge hos skurken, og klimakset ser ut som en screensaver fra 1997. 

«Watchmen»-forfatteren Alan Moore uttalte nylig at flommen av superheltdilldall utgjør en «katastrofe» for kulturen. 
Det er helt riktig. 

For herrejemini, denne historien begynner å bli gammel nå. 
Slutt å fortelle den. 

MORTEN STÅLE NILSEN 
",0
"Filmanmeldelse:«Amy» 

Filmen om den fandenivoldske og følsomme Amy Winehouse er uutholdelig sørgelig. 

Storbritannia. 
9 år. 
Regi: Asif Kapadia. 

Med: Amy Winehouse, Blake Fielder-Civil, Mitch Winehouse. 

Amy Winehouse var sin generasjons beste kvinnelige sanger, og hadde den underlige blandingen av stor selvtillit og skjør skyhet som karakteriserer påfallende mange av de artistene det er verdt å lytte til. 

Hun ga ut to skoledannende album. 
Da hun døde av alkoholforgiftning i juli 2011 var det som en vandrende katastrofe; daglig hengt ut til spott i den hensynsløse britiske tabloidpressen. 
Hun hadde ikke gitt ut ny musikk på fem år. 

Berømmelse er en unntakstilstand som passer best for psykopater. 
Fornuftige, velbalanserte mennesker vil sky den som pesten. 
For Winehouse – klok men «fucked up» – ble den fatal. 

«Amy» er nøye med å ikke fordele skyld for skjebnen hun led. 
Selv om de to viktigste og verste mennene i livet hennes – den ærgjerrige og enfoldige faren Mitch, og den aktivt ufordragelige eksmannen Blake Fielder-Civil – begge får sine pass påskrevet. 

Tabloidene og paparazziene får også sitt, men Asif Kapadias film forkynner ikke noe så banalt som at Amy ble «jaget i døden av pressen». 
Filmen hans er klar på at Winehouse’ mange problemer var hennes egne, og til stede lenge før hun ble et offer for andre. 

Kanskje kunne hun ha blitt reddet. 
Men trolig ikke. 

I likhet med regissørens film om racerkjøreren Ayrton Senna, fra 2010, forteller Kapadia historien utelukkende via arkivmateriale og lydopptak. 
(Fielder-Civil har den lidenskapsløse, slagne stemmen til en døende mann). 

I 2015 er vi i en æra der alt blir filmet, hele tiden. 
Kapadia kan være glad for at Amys venner var tidlig ute, den gang vi fortsatt dokumenterte hverandre med kronglete videokameraer snarere enn smekre smarttelefoner, for at tilgangen på materiale er så rik. 

Således får vi se hvordan Winehouse går fra å være en rund ung jente, marinert i marihuana, til å bli sjokkerende mager idet suksessen melder sin ankomst – og bulimien sin gjenkomst. 

Til sist gjorde hun seg selv til en tegneseriefigur. 
En jødisk Betty Boop med meterhøy Ronettes-frisyre og armene fulle av sjømannstatoveringer. 

Hun elsket Tony Bennett, Dinah Washington og Sarah Vaughn. 
Men modellerte seg vel så mye etter instrumentsolister som avantgarde-pianisten Thelonious Monk. 

Hun akket seg over mangelen på musikk som talte til henne i samtiden, og ønsket å bøte på dette ved å «skrive sitt liv». 
Det lyktes hun overmåte godt med, noe som illustreres ved at Kapadia «trykker» de vittige og sårbare tekstene hennes på lerretet mens konsertopptakene går. 

Hun fikk sin første skrivesperre rett etter debuten, og med det tid til å dyrke sine selvsaboterende sider. 
Hun ble umiddelbart en durkdreven alkoholiker. 
Dernest falt hun for Fielder-Civil. 
Den selvdestruktive dansen var i gang for alvor. 

Crack og heroin avløste alkohol og marihuana, for deretter å bli erstattet av alkohol igjen. 
«Back To Black» gjorde henne til popstjerne. 
Tragisk, ser man i ettertid. 
Selv ble hun flau av suksessen. 

Resten av livet hennes var et krasj i sakte film. 
Inn og ut av rehabilitering, bilder i avisene med maskaraen klint ut over trynet. 
Hun hadde sine nyktre, om enn ikke lykkelige, øyeblikk, og stjerner i øynene under Grammy-utdelingen i 2008. 
Da fordi det var idolet Tony Bennett som delte ut pris til henne. 

Alt det andre – at hun kuppet hele forestillingen – betød mindre enn ingenting. 
«Dette er så kjedelig uten dop», betrodde hun bestevenninnen den kvelden, som da forsto at Amy var tapt for denne verden. 

Selv den siste timen av filmen har sine inspirerende øyeblikk. 
«Amy» lykkes i å bevise at Winehouse var en sann musiker. 
Det er noe som er vel verdt å feire. 

Noen vil tenke at filmen blir spekulativ og voyeuristisk mot slutten. 
Filmsnobber vil mene at montasjen til sist er manipulerende sentimental, og vil ha rett. 
Men den harde virkeligheten har gjort seg fortjent til presset på tårekanalene. 
For den var usigelig trist. 

MORTEN STÅLE NILSEN 
",1
"Filmanmeldelse:Rølpete retro-idioti 

Det er fullt mulig å hevde Hollywoods idétørke når bunnen når man i 2015 børster støv av «Hjelp, vi må på ferie». 

Originalen, var den egentlig så morsom at konseptet kan lånes og kjøres på ny 30 år etterpå? 

Pytt, sier jeg, «Vacation» (den norske distributøren har dessverre ikke turt å relansere den norske tittelen!) er utvilsomt latskap og det motsatte av banebrytende humor. 
Manusforfatterne tar sågar høyde for slike beskyldninger og forsøker å fleipe det bort i en passasje: 
«Gjøre den samme ferieturen («vacation»), 30 år etter? 
Blir ikke dét kjedelig?». 
Selvinnsikten er i hvert fall på plass. 
Men altså, du kommer til å le. 
Ganske mye faktisk. 
Rusty Griswold er blitt middelaldrende og er familien Griswolds keitete overhode i 2015 (Chevy Chase dukker kun opp i en trist birolle som bestefar Griswold). 
Rusty spilles av Ed Helms, mest kjent fra «Hangover»-filmene. 
Med seg har han nabojente-sjarmerende Christina Applegate (kona Debbie) og de to sønnene James (den veslevoksne nerden) og Kevin (en ufordragelig mobber, ødelegger nesten filmen) . 

Turen går forsøksvis fra Chicago til Walley World i California. 
Enorme mengder griseri etterlates i veikanten før man når så langt, humoren er forholdsvis drøy til amerikansk «familiefilm» å være. 
Pedofili-referanser, oppkast, livsfarlig kloakk og overdimensjonerte peniser. 
Du vil kanskje ikke innrømme at du ler av slikt, «Vacation» klarer å skivse mer ut av sitronen etter flere tiår med vulgær-humor. 
Overdrevet, barnslig, teit – og gøy. 
«Vacation» er retro-idioti av godt merke. 

ØYSTEIN DAVID JOHANSEN 
",1
"Filmanmeldelse:«Far from the Madding Crowd» 

Episodisk melodrama pakket inn i lekker billedføring og en kvinne med bein i nesa. 

Basert på Thomas Hardys roman fra 1874, handler det om fornuft og følelser i det sørlige England. 
Det hele er sett gjennom en selvstendig, glup, (om enn noe naiv), kvinne og hennes kamp for å drive en storgård samtidig som hun må forholde seg til kurtisering fra tre ulike menn. 

«Far from the Madding Crowd» 

Vinterbergs drama er visuelt flott og tidsriktig, men det er for oppstykket til helt å røske skikkelig fatt i tilskuernes romantiske gener. 

Den unge energiske Batsheba befinner seg plutselig som arving til en storgård. 
At hun vil drive den selv, uten en solid ektemann ved sin side, var et vågalt kvinneperspektiv i England mot slutten av 1800-tallet. 

Et mannsdominert samfunn, og ikke minst de åpenbare klasseskiller, skaper komplikasjoner både når det gjelder å være en handlekraftig arbeidsleder, men også på det personlige plan. 

De maskuline utfordringer består i tre typer; den sjarmerende drittsekken, den velstående sympatiske ungkaren og den hardtarbeidende trofaste gårdsarbeideren. 
At den selvstendige kvinnen tråkker feil, skyldes det evigunge trikset som kalles smiger. 

Vinterberg har skapt et fargerikt episk drama med innbydende romantiske toner, men filmen er for episodisk til helt å bore inn under overflaten. 
Enkeltscener har gode anslag, men overgangen til «neste kapittel» gjør at handlingen i blant stopper opp. 

Carey Mulligan er forfriskende freidig som Batsheba, men lidenskapen som oppstår i møtet med sersjant Troy (Sturridge) mangler erotisk kraft og sersjanten selv blir en klisjé av tilsvarende typer fra velkjente Jane Austen-romaner. 

Fortellingen er filmet tidligere, på 60-tallet med blant andre Julie Christie og Alan Bates. 
At den gjenopptas nå, er lett å forstå; fornuft & følelser, stolthet & fordommer er fenomener som aldri går ut på dato - uansett om det er pakket inn i ny eller gammel tid. 
",1
"Filmanmeldelse:«Mission: 
Impossible - Rogue Nation» 

Oppdrag: 
Underholdning. 
Mission accomplished. 

«Mission: 
Imposible – Rogue Nation» 

USA. 
15 år. 
Regi: 
Christopher McQuarrie. 

Med: 
Tom Cruise, Rebecca Ferguson, Simon Pegg, Jeremy Renner. 

Nå som James Bond er blitt selvhøytidelig og «eksistensiell» (om enn kledelig så), og Jason Bourne for lengst har pensjonert seg fra kinosalen (i denne omgang), tar man seg i å glede seg til en ny installasjon i «Mission: Impossible»-serien. 
Spesielt ettersom den forrige filmen, «M:I – Ghost Protocol» (2011), var sagaens beste. 

Det er den fortsatt. 
«Mission: 
Impossible – Rogue Nation» er litt for kaotisk, litt for lang og litt for ujevn til å «slå» forgjengeren, og mangler en actionsekvens like sugende visuell som den forrige filmens IMAX-dans rundt Dubais Burj Khalifa – verdens høyeste skyskraper. 

På den annen side: 
Denne filmen har tre actionklimaks som alle er blant de beste som har vært å se på kino på en stund, og det første kommer allerede før tittelsekvensen. 

En «forfilm», med andre ord, noe som er egnet til å illustrere «M:I»-seriens stadige og påtakelige likheter med den som handler om agent 007. 

Kvinnene (digg, men heldigvis mer og mer handlekraftige også). 
Hoppingen mellom land og kontinenter (dateline: London, Minsk, Cuba, Wien, Marokko med flere). 
Den nørdete duppeditthumoren. 
Og actionsekvener på henholdsvis et fly (utenpå et fly), i bil og på motorsykkel langs trange smug og ned bratte trapper i Casablanca, samt – selvsagt! – under vann. 

Det eneste «M:I» mangler, er en naturlig sjarmerende hovedrolleinnehaver. 
Tom Cruise er en utmerket nevekjemper, god i de intense scenene, og det skal sies at scientologien holder ham ung (han er 53). 
Men han er innbitt snarere enn elegant, og grunnleggende humørløs der Bond nyter godt av sitt ulveaktige glis. 

Det er opp til Simon Pegg, som Benji Dunn, å bidra med det manuset trenger av humreverdige scener. 
Som en surrete spjæling av en Q-aktig brite, med overraskende actionressurser til rådighet når det gjelder som mest. 

Svenskbritiske Rebecca Ferguson er god, nesten en slags alternativ hovedperson, som filmens eneste sentrale kvinneskikkelse, med det fabelaktige navnet Ilsa Faust. 
En superatletisk agent for den britiske etterretningstjenesten, som er «deep undercover» hos, men også muligens jobber for, superskurken Solomon Lane (en iskald, nesten mimikkløs Sean Harris). 

Lane leder det såkalte «Syndikatet», og spiller fiolin på alle som er så uheldige å komme i kontakt med ham. 
«Syndikatet» forårsaker terror over hele kloden, via aksjoner som minner om tragiske hendelser i den virkelige verden fra senere år. 

Hvem er de? 
Hvorfor er de? 
Hvem finansierer dem? 
Det kan vi ikke røpe her, uten å avsløre poenger. 
Men vi kan si så mye som at ikke alle agenter jobber for å redde verden lenger. 

Cruise og hans IMF, Impossible Missions Force, opererer selv på utsiden av loven. 
Skjøvet ut i kulden av CIA, ledet av den bryske, uforstående Hunley (Alec Baldwin), som er lei av tjenestens halseløse ødeleggelser og generelt «uortodokse metoder». 

Alle jakter på alle. 
«Det er ingen allierte i statsmannskunst», uttaler sjefen for britiske MI6 på ett tidspunkt. 
«Bare interesser». 

Manuset er i det hele tatt en kulminasjon av agentfilmtroper. 
Det er til tider forvirrende, og tilfredsstiller ikke hjernens lengsel etter det logiske. 
Tempoet er imidlertid så heftig at man aldri har tid til på stusse for mye. 
«M:I» er full av absolutte absurditeter. 
Men de er overskuddspregede, artige absurditeter. 

Den nevnte motorsykkel-i-Marokko seansen føles som en klassiker. 
Og om «M:I – Rogue Nation» i det store og det hele er vel streit i filmspråket, så er i alle fall katt-og-mus sekvensen, satt til operahuset i Wien, en uhyre velkomponert iscenesettelse av gamle, gode, klart Hitchcock-inspirerte spenningsfilm-«verdier». 

En humørløs helt og mye rør til tross: 
En tvers gjennom trivelig skrøne. 
Og finfin oppvarming til bestefar Bond, som dukker opp igjen i november. 

MORTEN STÅLE NILSEN 
",1
"Filmanmeldelse:«Avskjedsfesten» 

Det høres unektelig noe morbid ut; en komedie om aktiv dødshjelp. 

Men det er omtrentlig det dette er. 
Ved hjelp av underfundig humor, en varm og lun underliggende tone berører denne fortellingen et sterkt omdebattert og kontroversielt tema. 

Har man rett til å ta styring over eget liv, også når det gjelder å be om hjelp til å avslutte det? 

Uten å gjøre dette til en ulmende moralsk brannfakkel, greier filmen å formidle ideer og følelser som trigger både tanker og sanser. 

Filmen utspilles på et hjem for eldre i Jerusalem. 
Noen av dem nærmer seg livets avskjed, og enkelte har sykdommer som genererer sterke smerter. 
Men hvem skal hjelpe dem dersom de ønsker å gjøre slutt på livet? 

Den eldre, og kreative oppfinner Yehezkel ( Revah) ser sine venners nød, og overtales til å mekke fram en maskin som viser seg å være et nyttig redskap på veien mot dødsriket. 
Men han trenger assistanse, av jevnaldrende som i likhet med han selv, både er usikker og engstelig overfor ulovlighetene de vikles inn i. 

Like fullt opptrer den brokete gjeng eldre mennesker som en slags human dødsskvadron. 

Anslaget er lavmælt og preget av en nennsom miks av lun og sarkastiske tone. 
Enkelt-episoder er faktisk ganske komiske, mens i andre situasjoner aner du det dype alvoret som ligger i bunn. 
Det gjelder ikke minst i forholdet mellom Yehezekel og hans kone som etterhvert blir sterkt preget av demens. 

Komedie-elementet - utmerket ivaretatt av en særdeles velopplagt garde skuespillere - bidrar til å gjøre det hele lettere, uten at det på noen måte blir lettvint. 
",1
"Filmanmeldelse:«Ant-Man» 

En bitte liten superhelt(film). 

USA. 
12 år. 
Regi: 
Peyton Reed. 

Med: Paul Rudd, Evangeline Lilly, Hayley Atwell, Michael Douglas. 

Kan det være at vi er inne i en post-superheltfilmfase? 
(I så tilfelle: 
Hurra – og jammen på tide). 

Fjorårets ganske artige «Guardians Of The Galaxy» kan sies å ha startet trenden. 
«Ant-Man» fortsetter den: 
Begge er filmer som gjør mild narr av sin egen etter hvert håpløst fastlåste sjanger. 
Ikke på sånn meta-måte akkurat, ikke noe så pretensiøst. 
Men likevel. 

Egentlig var det meningen at «Ant-Man» skulle lages av Edgar Wright og Joe Cornish («Shaun Of The Dead», 2044; «Hot Fuzz», 2007). 
Slik ble det ikke. 
Men de to britiske skøyernes innflytelse på det ferdige produktet, til syvende og sist tatt hånd om av regissør Peyton Reed (og manusdoktorert av Will Ferrells partner Adam McKay), er likevel høyst tilstedeværende: 

«Ant-Man» er ute av stand til å ta seg selv alvorlig. 
Det gjelder ikke minst helten selv, Scott Lang, spilt av den sympatiske Paul Rudd. 
Han går gjennom filmen med et fåret, upreget ikke-heltemodig glis om munnen, grunnleggende lattermildt innstilt til sin egen, dumme superheltegenskap: 
Evnen til å omskape seg selv til en, eh, maur. 

En maur, ja. 
Som riktignok besitter store krefter, og selvsagt vet å dra nytte av sin bittelille størrelse. 
Men en maur okke som. 

Det er vitenskapsmannen Dr. Hank Pym (Michael Douglas, den eneste som synes å ta filmen seriøst) som gir ham evnen, etter å ha lokket den dyktige innbruddstyven Lang i en felle. 
Målet er å uskadeliggjøre skurken Darren «Yellowjacket» Cross, ironisk skurkeaktig gestaltet av Corey Stoll, som har tatt over Pyms gamle arbeid – og har uedle hensikter med det. 

At Lang har en datter og en eks (Judy Greer), og at eksen nå er gift med en politimann, er noe filmen prøver å gjøre et sedvanlig sentimentalt poeng av, uten helt å lykkes. 
«Ant-Man» er best når den nøyer seg med å være bare bare tull og tøys. 

Den absurde klimaksscenen, som blant annet involverer toget Thomas og en elektrisk mygglykt, kunne vært laget av en Joe Dante i det inspirerte hjørnet, og Rudds første, hallusinatoriske opplevelse «som mygg» er også den en aldri så liten visuell fryd – spesielt da «Ant-Man» havner mellom rillene på vinylplaten til en DJ. 

Men filmen er også i lange perioder relativt kjedelig, en «opprinnelseshistorie» der det går en hel, lang time før helten er i gang med heltedåden sin. 

«Ant-Man» er i det hele tatt en ganske tynn suppe. 
Men den er i alle fall en sympatisk tynn suppe. 

MORTEN STÅLE NILSEN 
",1
"«Paper Towns»
Nok en amerikansk highschool-ungdom på jakt etter identitet - men med glimt av vidd og melankolske undertoner. 

Utallige filmer er laget over temaet ungdoms smertefulle og spennende reise over i en voksenverden. 
«Paper Towns» kaster langt fra nytt lys over fenomenet og den toucher innom en del velkjente klisjébegreper. 

Likevel har den enkelte omdreininger som løfter den utover dusinvaren. 
Den har for eksempel unge skuespillere som overbeviser i sine roller, og den har en dialog som også er godt over gjennomsnittet i en amerikansk tenåringskomedie. 
Forfatteren er da også John Green, mannen bak ungdomsromanen «The Fault in our Stars» (som også er filmet). 

Utgangspunktet er tre 17-år gamle gutter; de tre som egentlig aldri gjør noe galt, som sjelden legges merke til, og som er forholdsvis handlingslammet når det kommer til omgang med jenter. 

Quentin (Wolff) har siden han var guttunge vært stormforelsket i nabojenta, den spennende og etter hvert mystiske Margo (Delevigne). 
Uten forvarsel lokker hun ham med på et nattlig raid mot hennes kjæreste, som er utro etter noter. 

Raidet bærer preg av herlig kreativ og utpønsket hevn. 
Så forsvinner Margo og Q står forvirret og forelsket tilbake. 

Derfra og ut handler det om alle tanker og følelser som river og sliter i unge sinn; «hvem er jeg, hva vil jeg, hvor vil jeg». 
Litt stillestående presentert i perioder, men ikke uten reflekterte formuleringer, sjarmerende humor og en bittersøt dæsj av vemod. 

BORGHILD MAALAND 
",1
"Filmanmeldelse:«The Gallows» 

Horror i hengende snøre. 

USA. 
15 år. 
Regi: 
Travis Cluff, Chris Lofing. 

Med: Cassidy Gifford, Reese Mishler, Pfeifer Brown. 

Hvori «funnet filmmateriale»-skrekksubsjangeren når et foreløpig bunnmål. 

I en film der den sjøsyke, håndholdte kamera-ikkeføringen kan gjøre hvem som helst oppkastsyk, de fire ungdommene i sentrum er slike «douchebags» man helst ser ryddet av veien så fort som mulig og mesteparten av spenningen knytter seg til når det evinnelige videokameraet skal gå tomt for batteri. 

Plot: 
I 1993 døde det en ung mann i galgen under en high school-oppsetting av et teaterstykke. 
Nå, over 20 år senere, skal en ny gruppe ungdommer sette opp det samme stykket igjen. 
Hvorfor? 
Derfor. 
Jammen dumt!! 

Faktafans kan notere seg med at «kidsa» heter det samme til fornavn i virkeligheten som de gjør i filmen – kanskje regissørene (for ja, det er to av dem) har vondt for navn – og at hun blonde med puppene, Cassidy Gifford, er datter av det amerikanske morgen-TV «legenden» Kathie Lee. 

Lange, uspennende passasjer avløses av nye, lange uspennende passasjer. 
Det er en sånn film som gir en lyst til å gå opp til lerretet og fike til det. 
«Smokk! 
Der har du får å kaste bort alles tid». 

MORTEN STÅLE NILSEN 
",0
"TV-anmeldelse«Blå ögon»: 
Potent, men langsom thriller 

Fremmedhat, politisk spill, familieintriger og en forsvinning kokes sammen til en seig boblende masse i «Blå ögon». 

Svensk drama/thriller-serie i 10 deler 

TV 2 søndager kl. 21.45 

Det er mye som skjer i den svenske politiske thrillerserien. 
Politikere krangler, en stabssjef forsvinner, høyreekstremister bedriver voldelig selvtekt, og familiebånd slites av politiske uenigheter. 
Legg til en dæsj blodig mord, og så har du den bugnende spenningssuppen «Blå ögon». 

Vi befinner oss helt i starten av en valgkamp, og følger både det regjerende Samlingspartiet og opposisjonspartiet Trygghetspartiet. 
Fiktive partier, selvsagt, men det er vanskelig ikke å se det innvandringskritiske Trygghetspartiets opplagte paralleller til Sverigedemokratene. 

Sven Nordin er justisminister og oppsøker tidligere stabssjef Elin Hammer, som etter en kraftig medieblemme nå jobber som servitør, for å be henne hoppe inn igjen. 
Hammer, spilt kjølig og profesjonell av Louise Peterhoff, stusser over at stabssjefen Sarah er sykemeldt på dette stadiet av valgkampen, men forsøkene på å finne ut mer møtes med motstand. 

I Uddevalla skal den lokale lederen Annika Nilsson (Anna Bjelkerud) sparke i gang Trygghetspartiets valgturné, til tross for at tenåringssønnen som blir mobbet for «fascistmoren» har bedt henne la være. 
Nilssons familiedynamikk er også blant de mest vellykkede sporene i dramaserien. 

«Blå ögon» bruker tid på å sette opp rammeverket, noe som er nødvendig når historien har så mange tråder. 
Samtidig gjør det serien vanskelig å få taket på, når det tar tre episoder før du begynner å ane innholdet i og omfanget av spindelvevet. 

Blant seriens beste sider er ekstremt godt skuespill av spesielt Bjelkerud som Annika Nilsson og Kjell Wilhelmsen som Trygghetspartiets justispolitiske talsperson, Olle Nordlöf. 
De to viser et bredt spekter av nyanser i roller som lett kunne blitt stereotype. 
Også Adam Lundgren som høyreekstremist som vil «befri vår rase fra det jødiske slaveriet» spiller rollefiguren skummelt fascinerende. 
Nordin holder deg gjettende på justisministerens motiver og gjør deg på nysgjerrig på mer, men synes lite i de første episodene. 

Mye, men langsomt 

For mens «Blå ögon» slår til med et bredt lerret og et sleggekast av en cliffhanger i slutten av hver episode, oppleves serien likevel langsom i fremdriften. 

I flettverket av handlingstråder blir enkelte tidvis tynne og vanskelige å tro på, som når Hammer ikke går til politiet med sine mystiske funn, eller det bare møter en håndfull tilhengere på arrangementet til meningsmålingsvinnerne. 
Enkelte rollefigurer skriker også etter mer fylde. 
Samtidig er serien brutalt hardtslående og interessant i sin skremmende aktualitet. 
Et diskré, men effektivt lydspor styrker spenningskurven. 

Om halvkvedede mysterier og godt skuespill pirrer deg videre, vil «Blå ögon» fungere utmerket for deg. 
For noen kan det bli litt for lite, for sakte. 

Anmeldelsen er basert på tre episoder. 

INGVILL DYBFEST DAHL 
",1
"Filmanmeldelse:«Ted 2» 

Se på Marks lille teddy, du. 

USA. 
12 år. 
Regi: 
Seth MacFarlane. 

Med: Mark Wahlberg, Amanda Seyfried, Seth MacFarlane (stemme), Jessica Barth. 

Vel, én ting skal «Ted 2» ha: 
Den er bedre, «mye» bedre, enn «A Million Ways To Die In The West», Seth «Family Guy» MacFarlanes mildt sagt mislykkede westernparodi fra i fjor. 

Hovedårsaken til dette? 
MacFarlane selv – en glatt, selvnytende type – er ikke med, annet enn som stemmen til teddybjørnen som gir filmen dens navn. 

Der han i det ville vesten gikk rundt og liksom lot seg sikle på av Charlize Theron, begrenser han seg her heldigvis til å bidra med «vittigheter» – alt er relativt – fra munnen til kosebamsen til Mark Wahlberg. 

Plottet i denne på grensen til plotløse filmen, er dette: 
Ted og hans Tami-Lynn (Barth; et umake par, men begge har i det minste like bred Boston-aksent), vil ha en baby for å redde ekteskapet. 

Det er vanskelig, all den tid Ted er en teddybjørn, ubeheftet med reproduktive organer. 
Men ikke umulig (rull ut utallige sæd- og sædrelaterte vitser). 

Men ups. 
Uforutsett problem: 
Ted er etter loven definert som en «eiendel», ikke en «person». 
Han mangler kort sagt borgerrettigheter. 
(Filmen har et litt ubehagelig oppheng på vitser om svarte). 

John (Wahlberg) og Ted trenger en advokat. 
Og er heldige og finner en som er smellvakker og kjempeglad i å røyke «weed» (Seyfried; rull ut utallige bongvitser). 

«Ted 2» er ikke uten brukbare øyeblikk. 
Spesielt for folk som er svake for spøker om porno, «weed» og sæd (jeg er det, bare så det er sagt). 

Problemet er energinivået, som ofte er for lavt i denne for lange komedien. 
De mest sprudlende passasjene er henholdsvis det artige, Busby Berkeley-aktige musikalnummeret som går under tittelsekvensen, samt et direkte lån fra John Hughes’ «Neste stopp Chicago» (1987; stikkord: Ray Charles’ «Mess Around» og salige John Candy). 
Det må sies å være et betydelig handikapp. 

MacFarlane er glad i gjester og «cameo»-opptredener – Jay Leno, Liam Neeson, Tom Brady, Jimmy Kimmel. 
Men han glemmer å gi disse noe gøy å si eller gjøre. 
Filmens «klimaks», en slåsskamp på nerdekongressen Comic-Con, er ufattelig amatørmessig turnert; uelegant som slutten på en Ed Wood Jr.-science fiction kalkun fra 1950-tallet. 

MacFarlane er dessuten en kløne når det kommer til den «hjertevarme» sentimentaliteten. 
Den føles påklistret og falsk, i langt større grad enn i for eksempel en Judd Apatow-produksjon. 

MacFarlanes bidrag til summen av menneskelig fnislatter, er i det hele tatt begrenset. 
Men OK. 
Se hvis du må, og le når du kan. 

MORTEN STÅLE NILSEN 
",0
"Filmanmeldelse:«HØVDINGER» 

Man kan jo undres på hvor mange ganger man skal se samme filmen og mene den er tøff. 

Norge. 
Regi: 
Irasj Asanti. 
15 år. 
MED: Anderz Eide, John Carew, Abdilamit Sabani, Irasj Asanti, Turay Azami, Nazmi Idrizi, Karine Dybvik. 

Jeg mener: 
Mann ut av fengsel, bror skadd - muligens drept, gjelden vokser for hver ny skurk som dukker opp i hevnturnéen og desperasjonen vokser tilsvarende. 
Smakk, pang, swisch - noen lik, noen hardt skadet. 
Og så en slags løsning. 

Javel, det er sjangerfilm for fortellerkåte med svett behov for street-cred. 
Man kjøper inn 12 kartonger Marlboro, 17 hoods, 12 skinnjakker; leier fire nedlagte bruktbilforretninger og to kebabsjapper - og går i gang. 

OK: 
Det hjelper på fremdriften med John Carew som sjefsskurk. 
Han får seg da også en BJ, fire striper kokain og en real slåsskamp. 
Selveste TV-prins og dansekonge Carsten Skjelbreid dukker faktisk også opp. 
Så vidt. 

Men ellers er det nokså tynt. 
Det vil si: 
Anderz Eide er slett ikke uappellerende i hovedrollen. 
Men ellers er det mye av en klisje-parade ute og går her, med replikkavleveringer sjeldent hørt siden norsk films sosialpatetiske gullalder på -70-tallet. 

Foto fungerer for øvrig fint nok og i kultursnillismens ånd er skurkene denne gang fra Albania, Norge, Russland, Polen og Pakistan. 

Men alt i alt: 
Her er lite vunnet for himmelen og lite tapt for jorden. 

JON SELÅS 
",0
"TV-anmeldelse:Christie på Saltkråkan 

Latteren dør etter hvert som stadig flere lik dukker opp, men «Maria Lang» hever seg aldri over den lette, men langsomme, «Saltkråkan»-idyllen. 

Svensk dramaserie i 12 deler 

TV 2, mandager kl. 21.40 

Hvert mysterium går over to epsioder 

«Maria Lang»-serien er basert på forfatter Dagmar Langes krimbøker fra 40- og 50-tallet, og ble opprinnelig laget som seks filmer i 2013. 
Nå sendes mysteriene på TV 2 mandagene fremover, delt opp i to episoder per film. 

Det sentrale rolle- og kjærlighetstriangelet dannes av Puck (Tuva Novotny), en ivrig litteraturstudent som skriver doktorgradsavhandling om mordere i moderne litteratur, Einar (Linus Wahlgren), bare kalt Eja, hennes intellektuelle kjæreste og kommende mann, og Christer (Ola Rapace), Ejas beste venn og beleilig nok drapsetterforsker ved Stockholm-politiet. 

Serien introduseres med en «Mad Men»-lignende åpningsvignett komplett med temamusikken «I Love You to Death» av Frid og Frid, som like gjerne kunne vært en «James Bond»-låt. 

God Novotny og Rapace 

Tidskuløren er gjennomført og bildene er vakre, men rollefigurene tegnes tidvis så karikerte at krimsjangeren nær snubler over i farse. 
Best er Novotny som sannhetssøkende blodhund i sommerkjole, og Rapace bringer god balanse til sin macho-plaboy-etterforsker med taktil kjemi med Puck. 

I første krimgåte ut, «Mördaren ljuger inte ensam», er Puck og Einar invitert med hennes veileder på en idyllisk øy i Stockholm-skjærgården for å feire Midtsommeraften. 
Kun professoren Rutger, hans kone Ann og fem andre eksentriske gjester befinner seg på øya, og én båt med motorproblemer er eneste transportmulighet derfra. 

Når Puck snubler over den ene gjesten død får hun og Eja tilkalt Christer før båten svikter, og etterlater dem alle strandet i en morders selskap. 
Spørsmålet er bare hvem av dem det kan være. 

Flere rekker å dø før de resonnerer seg fram til den skyldige, men Puck ser i likhet med Christer ut til å ha en naturlig teft for å avdekke hemmeligheter og stille ubehagelige spørsmål. 

Deres sparring blir nærmest som en paringslek det slår gnister av, mens Wahlgrens Eja får mindre spillerom og blir mer en nøytral motvekt for dem begge. 

Andre rollefigurer, som den plagede kunstnersjelen Carl Herman, og den dramatiske primadonnaen Marianne, kommer aldri gjennom sitt karikerte 50-tallstablå. 
Husmoren Ann, spilt av Suzanna Dolber, er et hederlig unntak. 

Resultatet blir en tidvis parodisk tydelig detektivgåte, der Puck som en ung Miss Marple etter tur og orden retter pekefingeren mot de potensielt skyldige og spør dem ut. 
Som en TV-serie, spesielt en som mangler «cliffhangers» mellom de to delene av drapsgåten, tar «Maria Lang» seg for god tid. 

Og når den ene mordmistenkte gjesten på øya etter nok et dødsfall bryter ut «Hva er dette, «Ti små negerbarn»?», har seerne rukket å tenke tanken lenge. 

Tendensen til overkarikering sees også i andre mordgåte, «Kung Liljekonvalje av dungen». 
Samtidig som det er befriende å se en krimserie uten nåtidens hardkokte nordisk noir-slør, er det vanskelig å kjøpe at alt som trengs for tilståelse er at noen setter øynene hardt i gjerningspersonen og forteller sin teori. 

Som en lett sommerkrim har «Maria Lang» sin sjarm, og kan fungere som ferieunderholdning for nostalgisugne. 
For mer dystopiglade sjeler blir det for lett og luftig. 

Anmeldelsen er basert på de fire første epsiodene. 

INGVILL DYBFEST DAHL 
",0
"TV-anmeldelse:Delikat deppefest for dysfunksjonelle 

Det er så mørkt, så mørkt når vi vender tilbake til Nic Pizzolattos vridde univers. 
Men sesong to mangler hypnotisk drag. 

Sesongpremiere: 
«True Detective» 

Amerikansk krim/dramaserie i åtte deler. 

Premiere på HBO Nordic mandag 22. juni. 

Det er selvsagt en utakknemlig oppgave å skulle følge opp en av moderne TV-histories største suksesser. 
Spesielt når alt inventaret i universet vi falt for er byttet ut. 

Ved første øyekast kan det riktignok virke som om vi er på vei ned samme kaninhull som sist: 
En plaget politimann blir utspurt ved stort skrivebord. 
Vi møter en religiøs sekt, og det kryr av politifolk med rusproblemer, prostituerte og kriminelle. 
Til og med dyrehode-horn er blant ingrediensene som gir mer enn en vag assosiasjon til sesong én. 

Les anmeldelsen av første sesong her. 

Men det stopper der. 

Denne gangen utgjør Colin Farrell, Rachel McAdams og Taylor Kitsch en eksentrisk og motvillig etterforskertrio, med Vince Vaughn som kriminell forretningsmann. 

Handlingen er lagt til området rundt den fiktive industribyen Vinci ved Los Angeles. 
Vaughns Frank Seymon har lenge planlagt en toglinje gjennom California, men når hans forretningspartner og Vinci-byrådsleder forsvinner – sammen med Franks formue – får han problemer. 

Det gjør også det korrupte Vinci-politiet, som helst ser at den statlige etterforskningen ikke graver for dypt. 
Derfor settes Farrells ustabile Ray Velcoro, med bånd til Seymon, på saken. 
McAdams er etterforsker Ani Bezzerides fra nærliggende Ventura og Kitsch spiller motorsykkelpoliti Paul Woodrugh. 

Vi vet ikke sikkert hvem som er gode eller onde, eller hva som er løgn eller sannhet. 

«Pity party» 

Det etableres raskt at de alle tre er urolige sjeler med innfløkte fortider, og når også gangster-Seymon bekjenner fertilitetsproblemer og farstraumer fra barndommen, drukner spenningen i «True Detective» en stund i en massiv medynk-fest for dysfunksjonelle. 

Og det er hovedinnvendingen mot sesong to: 
Den er overtydelig. 

Personene du skal engasjere deg i er karikerte på grensen til det komiske: 
Alle er så plaaagede, og Vaughn forventes å bryte ut i en vits når som helst. 
Det er ikke måte på hvor mørk og kald verdenen er i all sin sement-, asfalt- og maskineri-prakt. 

Om du mot formodning likevel ikke skjønner at dette er krim noir, kjører lydsporet på med dramatisk, jazzede «detektivmusikk». 
Eller en depressiv visesang på en mørk, mørkebrun bule. 

Mens første sesong var regissert av Cary Fukunaga, er det flere kokker bak kameraet denne sesongen, ledet av an «Fast & Furious»-regissør Justin Lin og «Armadillo»-regissør Janus Metz Pedersen de tre første episodene. 

Visuell opptur 

Det kjennes som regissørene nå prøver å presse hardkokt til et nytt nivå, men overlesser så seeropplevelsen nær kollapser. 
Men bare nesten. 

For sesong to er også utsøkt vakker, og tidvis svært velspilt med fengende dialog. 
Å se kameraet nærmest slikke bildene av pulserende trafikale utfartsårer og sirlig komponerte noir-stilleben, er en estetisk henrivende opplevelse. 

Farrell har sjelden vist flere nyanser og nerver utenpå huden, og McAdams fjerner seg lysår fra romkom-lettheten som nærmest har vært hennes varemerke. 
Noe annet valg har hun heller ikke, i Pizzolattos «hard mann eller hore»-univers. 

Sesongen strammer seg også til noen hakk i løpet av de tre episodene anmelderne har tilgang til. 
Mens den første episoden er mer klam klisjéfylt enn pirrende, begynner de to neste å nøre i noe interessant. 

«True Detective» sesong to er ingen dårlig krimserie, men den mangler den hypnotiske stemningen som dro deg inn og egget deg videre i sesong én. 

INGVILL DYBFEST DAHL 
",1
"TV-anmeldelse:Fengslende fortsettelse 

Når vi vender tilbake til Litchfield kvinnefengsel ligger dramatikken i de nære relasjoner fremfor maktkamper på liv og død. 
Det kler serien – enn så lenge. 

«Orange Is the New Black», sesong 3 

Amerikanske dramaserie i 14 deler 

Slippes fredag 12. juni på Netflix – alle episodene blir tilgjengelig samtidig. 

Mens første sesong av «OITNB» bød på psykisk terror og blodig slåsskamp, og sesong to fortsatte med manipulativ maktkamp og voldelige sammenstøt mellom nye og gamle innsatte, vender sesong tre dramaet innover. 

I løpet av de fem første episodene har det tilsynelatende aldri vært så konfliktfritt i kvinnefengselet. 
Pennsatucky (Taryn Manning) og Big Boo (Lea DeLaria) blir stadig bedre venner, Red (Kate Mulgrew) ser ut til å ha funnet en indre ro, og veileder Healy (Miachel Harney) viser seg fra en mykere side enn noensinne. 
Piper Chapman (Taylor Schilling) har også Alex Vause (Laura Prepon) tilbake ved sin side. 

Handlingen tar opp tråden noen måneder etter der forrige sesong sluttet med et brak: 
De innsatte forbereder morsdagsfeiring bak murene, noe som bringer fram melankolien hos selv de mest hardbarkede forbryterne. 

Komikk og melankoli 

Og det er her «OITNB»s styrke virkelig får skinne: 
Evnen til å balansere komikk og galgenhumor mot akutt sårhet og påminnelser om realitetens råskap. 
Det illustreres blant annet i en scene der tre innsatte snakker om fremtiden og hvordan de er blitt som en familie, hvorpå den ene påpeker: 

– 
Vi er ikke familie, vi er som et plaster. 
Når du river det av, er alt vi blir for hverandre arr. 

Serieskaper og manusforfatter Jenji Kohan demonstrerte med sesong to at serien både holdt koken og handlet om så mye mer enn den «stakkars rike, hvite pike» 
Piper som havnet i fengsel for å ha hjulpet Alex med narkotikasmugling da de var kjærester mange år tidligere. 

I likhet med serier som «Game of Thrones», er et enormt rollefigurgalleri både en av «OITNB»s største utfordringer og styrker. 
At det er så mange karakterer å skrelle lagene av, gjør serien stadig interessant, men kan samtidig komme i veien for effektiv historiefortelling. 

«OITNB» løser dette ved aldri å dvele på én rollefigur for lenge, men å hoppe videre til neste interne intrige etter en observasjon i nåtiden og et kjapt komplementerende tilbakeblikk. 

Har du lest at Netflix bekrefter en femte sesong av serien? 

Mens dette grepet virkelig kom til sin rett i sesong to, der Pipers medfanger fikk større spillerom og grep det med stor suksess, er ulempen her hvor mye av de ytre komplikasjonene uteblir, at tilbakeblikkene fremstår forutsigbare – som ren rutine. 

Når det er sagt, kler «OITNB» sine nye, lysere toner etter to mørkere sesonger. 
Og nei, færre overflateintriger gjør ikke serien kjedelig. 
Den er emosjonelt eksplosiv. 

En historietråd utfordrer selve fengselet, mens en annen følger hvordan Crazy Eyes (Uzo Aduba) langsomt bryter sammen, og ikke minst får vi innblikk i galskapen i familien til gravide Dayanara (Dascha Polanco). 

Det er nok av skjebneskildringer å ta av. 
Og her kommer de strømmende som små granater. 

INGVILL DYBFEST DAHL 

(Anmeldelsen er basert på de fem første episodene). 
",1
"Skolert sanger
Etter at dommerne og de fire finalistene hadde holdt sitt åpningsnummer var Øyvind Boye Løvold, som har Hanne Sørvåg som mentor, først ut på scenen. 
Han fremførte Josh Groban-låten «To Where You Are». 

– Som vanlig er jeg kjemperørt. 
Jeg har frysninger, og jeg kjenner det virkelig på meg. 
Jeg unner deg å få oppfylt denne drømmen av hele mitt hjerte, sier Hanne Sørvåg. 

Morten Ståle Nilsens dom: 

– 
La ikke hipsterskjegget- og lua narre deg: 
Boye Løvold er en skolert sanger. 
Skolert nok til å prøve å gå fløtepusprinsen Josh Groban i næringen – og komme brukbart unna med det. 
Han virker minst sikker i det dype registeret, helt innledningsvis, men har full kontroll på resten, og får støtte fra et kor. 
Supergrei skuring, liksom – men har han personlighet nok i røsten til å være en soloartist, slik åpenbart Groban har? 
Hmm. 
Høyst usikkert. 
",1
"For høytidelig
Andre kvinne ut var Nicoline Berg Kaasin, som har hatt Sondre Lerche som mentor gjennom konkurransen. 
Hun fremførte sangen «Delirious» av Susanne Sundfør. 

– Nicoline har fortsatt å utfordre seg selv. 
Denne låten har Nicoline hatt lyst til å synge i lang tid, og jeg kan ikke ta noe av æren. 
Det er helt fabelaktig. 
Det er gøy å se at du bruker finalen til å strekke deg, med en sånn ro og eleganse, sier en fornøyd Sondre Lerche. 

Morten Ståle Nilsens dom: 

– Susanne Sundfør har Norges mest betagende kvinnestemme, klasse pop. 
Store sko å fylle, og Berg Kaasin går helt tydelig til oppgaven med respekt. 
For mye respekt? 
Nicoline synger pent og rent, men hennes «Delirious» er mer skoleflink enn egentlig sjelfull. 
Inntrykket styrkes av de teatrale håndbevegelsene, den dramatiske hvite kjolen – og dansingen bak henne. 
Sundfør synger den mer naturlig. 
Dette blir i overkant høytidelig. 
",0
"Menneskelig kvalitet
Yvonne Nordvik Sivertsen, som droppet russetiden for «TheVoice», fortsatte konkurransen. 
Hun fremførte låten «Howl» av Alex Vargas til stor begeistring fra mentor Espen Lind. 

– Espen er veldig, veldig stolt. 
Du har en kontakt med publikum, og det du gjør er ikke noe man kan lære seg. 
Det definerer en stor artist, sa Lind, som i forrige uke kom sammen med den tidligere «TheVoice»-deltakeren Lisa Tatjana Frimanslund til kjendisbryllup. 

Morten Ståle Nilsens dom: 

– Nordvik Sivertsen synger på en slik måte at man til tider sitter litt ytterst på stolen og håper at det skal gå bra. 
Det går bra, i alle fall i kveld, og poenget er at dette lille «usikkerhetsmomentet» gir fremføringen hennes varme. 
Hun er ikke bare en fiks ferdig, prefabrikert «sangstjerne» – hun utstråler en betagende, menneskelig kvalitet. 
Verden er full av folk som er dritflinke til å synge. 
Ikke alle kan få en til å bli engasjert i det som synges. 
Her klarte Nordvik Sivertsen nettopp det. 
",1
"Klisje
Det var Filip Bernard Jensen som var sistemann ut i første runde. 
Han fremførte «Hey Ya» av Outcast, og har Yosef Wolde-Mariam som mentor. 
Yosef var strålende fornøyd med sin deltaker. 

– 
Jeg syns han er helt rå! 
Han blir bedre og bedre for hver gang. 
Han har en evne som gjør at folk digger det han gjør, sier Yosef. 

Morten Ståle Nilsens dom: 

– Å nei! 
Klisjeen over alle klisjeer – «dekonstruksjon» og «unplugged-ifisering» av en kjent, kjær poplåt? 
Neida. 
Etter en kort introduksjon ved pianoet, kommer Outkast-låten seg opp i sitt vante tempo. 
Effekten er paradoksalt nok at sangen mister fokus, og blir et lett stressende showbiznummer hvori sirkusinnpiskeren selv forsvinner i manesjen, redusert til statist en av gjeng «helsprø» dansere. 
Vokalinnsatsen hans er grei, men ikke sterk nok til at han klarer å erobre låten på noe vis. 

Det var Filip Bernard Jensen som var sistemann ut i første runde. 
Han fremførte «Hey Ya» av Outcast, og har Yosef Wolde-Mariam som mentor. 
Yosef var strålende fornøyd med sin deltaker. 
",0
"Til superfinale
Etter at alle deltakerne hadde fremført sin finalelåt var det kun to som kunne gå hele veien til superfinalen. 
Det var 34-åringen Øyvind Boye Løvold og 18-åringen Yvonne Nordvik Sivertsen som trakk det lengste strået. 

Nordvik Sivertsen var først ut i superfinalen, og sang «Youth» av Daughter. 
Hun fikk stående applaus fra publikum og mentorer, og tørket tårer mens hun sto på scenen. 

– Det er bare helt fenomenalt! 
Det er en lavmælt maktdemonstrasjon. 
Det er det beste du har gjort i hele konkurransen, sa mentor Espen Lind. 

Morten Ståle Nilsens dom: 

– Begynnelsen bevrer av enten nervøsitet eller følelser. 
Trolig begge deler – fint låter det i alle fall. 
Hun tar resolutt fatt i den noe konturløse låten, og synger den med en innlevelse som overgår den i bandet Daughters original. 
Hun kommuniserer stort alvor, uten at det føles affektert eller «spilt». 
Nordvik Sivertsen er en sånn «født til å synge»-type. 
Nydelig. 
",1
"Godt produkt
Øyvind Boye Løvold sang «Hollow talk» av Choir of young believers, kjent fra TV-serien «Broen». 

– 
Det var helt nydelig. 
Jeg syns du gjør det så bra, og jeg er så utrolig stolt av deg, sier mentor Hanne Sørvåg. 

Morten Ståle Nilsens dom: 

– Boye Løvold turnerer låten med kraft og en god dose schmaltz. 
Slutten får et romantisk, dramatisk løft – som om den var lydsporet til klimakset i en tåredryppende Hollywood-film. 
Han har musikalartistblod i årene, og synger såldes sikkert og trygt. 
Udiskutabelt flink, diskutabelt pregløs. 
Han leverer et godt produkt – mer enn å «leve» det. 

Dette er ikke første gang at en «The Voice»-vinner kåres på TV 2. 
I 2012 vant Magne Furuholmens «oppdagelse» Martin Halla, og i 2013 vant Knut Marius Djupvik, som Lene Nystrøm var mentor for. 
",1
"Filmanmeldelse:Gammeldags fremtid 

Science fiction-eventyr i retrodrakt. 

«Disney Tomorrowland: A World Beyond» 

USA. 
11 år. 
Regi: 
Brad Bird. 

Med: George Clooney, Britt Robertson, Raffey Cassidy, Hugh Laurie. 

Disney-konsernet – hoffleverandør av blindt, blåøyd håp til den nesten psykotisk optimistiske amerikanske folkesjelen – overgår seg selv i avslutningsscenen i «Tomorrowland». 

Jeg avslører ingenting ved å si at denne «United Colors of Benetton»-sekvensen vil få unge, svulmende hjerter til å svulme enda litt mer, og foreldrene deres til å assosiere til den kyniske sluttscenen i den siste episoden av «Mad Men». 

Før den tid har vi tilbrakt to ikke ukoselige timer i selskap med en film som handler om fremtiden på en tiltalende gammelmodig, nesten «retro» måte. 

«Tomorrowland» føles som en femtitallsvisjon, full av jetpaks og myke runde linjer. 
Om du lurte: 
Fremtiden er hvitmalt. 
(Scenografien har en viss likhet med den i Woody Allens «Bananas», 1971). 

Dette kan forklares med at fremtidsbyen vi møter, i en parallell dimensjon, er gammel. 
Planlagt og tilrettelagt allerede på Newtons og Teslas tid, og i full virksomhet da den unge, lovende Frank Walker forviller seg inn i den under et besøk på Verdensutstillingen i New York i 1964. 

Der møter han en ung jente, Athena. 
Hun har en markant britisk aksent, noe som skal fortelle oss at hun er en no-nonsense type. 

Fire-fem tiår senere er Frank Walker en desillusjonert gammel surpomp, spilt av George Clooney. 
Vår heltinne, Casey Walker, er datter av en mann som ble overflødig da NASA la ned romprogrammet. 
Myndighetene er i ferd med å demontere Cape Canaveral. 
Casey, en skikkelig nørd, har imidlertid ingen planer om å gi opp. 
Alle snakker om miljøkatastrofer og slutten på livet på jorden slik vi kjenner det. 
Men Casey vil bare vite én ting: 
«Hvordan kan vi fikse det?». 

En magisk «pin» havner i hennes besittelse. 
Denne gir henne tilgang til fremtidsbyen Tomorrowland. 
Men bare i korte øyeblikk, og den er i ferd med å gå tom for «batteri». 

Hun må finne den unge Athena og den gamle Frank Walker – eller de må finne henne. 
Både nåtiden på jorden og fremtiden i Tomorrowland står på spill. 

Det blir et påkostet og til tider kostelig eventyr. 
Kostelig ikke minst da den gamle Frank Walker havner i en flørtete krangel med den fortsatt like unge Athena – de to hadde et godt øye til hverandre i den parallelle dimensjonen – som var de Cary Grant og Katharine Hepburn i en «screwball»-komedie fra 1940-tallet. 
Påkostet når Eiffeltårnet deler seg, og rydder plass til oppskytingen av en romrakett. 

«Tomorrowland» finner tid til alle science fiction-eventyrets favorittroper, slåsskamper med roboter og «det er noe de ikke forteller oss»-konspirasjoner inkludert. 
Den finner også tid til en del produktplassering: 
Apple, Coca-Cola, Tesla. 
For ikke å snakke om Disneyworld i både Orlando og Paris. 

Totalinntrykket ligger et sted mellom «Trollmannen fra Oz» (1939), «Jorden rundt på 80 dager» (1956) og «Tilbake til fremtiden» (1985). 
Med en dæsj «Pippi Langstrømpe» attåt, i form av de to handlingskraftige heltinnene. 

Filmen siterer Einstein: 
«Fantasi er viktigere enn kunnskap». 
Det er et greit motto for en ren underholdningsfilm, med et sentimentalt «økologisk» budskap, ment for tenåringer. 

Så får vi heller leve med at de siste 20 minuttene er mer støyende og barnslige og siklende sentimentale enn godt er. 

MORTEN STÅLE NILSEN 
",1
"Filmanmeldelse:Plageåndenes makt 

«Ha dæ vækk, ditt spøkels!». 

USA. 
15 år. 
Regi: 
Gil Kenan. 

Med: 
Sam Rockwell, Rosemarie DeWitt, Jared Harris. 

Den opprinnelige «Poltergeist», fra 1982, var regissert av Tobe Hooper. 
Men den hadde alle kjennetegnene fra den mest gylne av Steven Spielbergs gullaldre. 

Først og fremst troen på, og frykten for, at det er mer mellom himmel og jord enn «de» vil at vi skal vite. 
Men også den sympatiske kjernefamilien i begivenhetenes sentrum: 
Unge, ikke helt A4, som bor i forstaden uten å bli dølle av den grunn. 

Det var nok materialet som sådan – litt for «lowbrow» – som gjorde at Spielberg produserte snarere enn regisserte den. 

Denne overflødige nyinnspillingens beste idé, er at familien er blitt tvunget til å flytte på grunn av de harde tidene. 
Pappa Eric (den alltid nonchalante Rockwell) har mistet jobben. 
Mamma Amy (solide DeWitt) er hjemmeværende husmor som drømmer om å skrive bok. 

De tre barna er henholdsvis yndig, engstelig og tenåring. 

Og som vi vet, fordi Eddie Murphy fortalte oss det i standup-showet «Delirious» (1983): 
Hvite folk er så tjukke i huet at de blir boende i hus der det spøker. 

Slik har det seg at lille Madison forsvinner inn i en parallell dimensjon, og kun kan «kommunisere» via TVen. 
Denne er en flatskjerm i 2015, selvsagt – en av filmens relativt få anerkjennelser av at det er gått 33 år siden originalen. 

Annet nytt? 
En drone og et nettbrett. 
Regissør Kenan tar med kameraet inn i «dødsriket» der Madison befinner seg, uten å få så mye ekkelt ut av det. 
Eksperten på det paranormale som kommer for å hjelpe dem, spilt av Jared Hess, er kjent fra et dustete «Åndenes makt»-style program på TV. 
Han er langt mindre minneverdig enn den underlige gamle konen (Zelda Rubinstein) som kom familien til unnsetning i 1982. 

Nye «Poltergeist» innebærer ingen nytekning, (mindre, faktisk, enn nyinnspillingen av «Carrie» fra 2013), og fungerer best helt i starten, før skumleriene tar til. 
Kinogjengere som er vant til mer moderne grøssere, vil finne den tam. 

Så nok en gang må vi nesten spørre: 
Hvorfor? 

MORTEN STÅLE NILSEN 
",0
"Filmanmeldelse:«THE LITTLE DEATH» 

Denne filmen burde fått sex! 

«THE LITTLE DEATH» 

Australia. 
Regi: Josh Lawson. 
15 år. 
MED: Josh Lawson, Bojana Novakovic, Damon Herriman, Kate Mulvany, Kate Box, Patrick Brammall, Alan Dukes, Lisa McCune, Erin James, T.J. Power, Kim Gyngell, Lachy Hulme. 

Men vi får klare oss med litt mindre. 
For aldeles perfekt er den ikke - skjønt en gigantisk, frispråklig og litt «farlig» komedie er mer enn velkommen midt i ferietiden. 

Det handler om sex. 
Skal vi si: 
Sex litt utenfor allfarvei. 
Skjønt kanskje ikke egentlig det heller: 
Alle mennesker har sine litt ulike tenningsmekanismer. 
Når disse mekanismene blir litt «rare», kalles de gjerne fetisjer. 

Fem australske forstadspar er i sentrum, her. 
Sexlivet - og livet generelt - er kanskje gått inn i et litt for fastsatt spor. 
Og hver for seg vil de gjerne utforske litt mer - og kommer på sporet av sine mer hemmelige tenningsmekanismer. 

Ikke helt greit, kanskje, når fantasiene går på voldtekt, på tenning på tårer, på rollespill, på kåt begeistring overfor en sovende partner? 

Nei, kanskje ikke. 
Fastlåst sex kan jo gjerne handle om en behagelig «våpenhvile» i et samliv; eksperimenterende sex rokker lett ved selve grunnlaget for å være sammen. 
Så dette er slett ikke bare vås; det ligger en farlig og mørk tone i bakgrunnen - en medvirkende årsak til at denne filmen virkelig trykker på noen vanskelig balanserbare punkter. 
Og derfor engasjerer tilsvarende. 

Historiene er løselig innvevd i hverandre, mens en sosial tragedie vandrer fra dør til dør: 
En ny mann i nabolaget med pepperkaker som nabovarsel - og lovpålagt opplysningsplikt om at han er en dømt seksualforbryter. 

Det definitive høydepunktet kommer imidlertid mot slutten - som en slags selvstendig kortfilm, når en døvetolk av en telefonservicedame skal ringe en sex-telefon på vegne av en klient. 
Det er genuint frekt, utrolig latterlig og dypt, dypt romantisk! 

Dette er en skikkelig, uventet og temmelig rammende voksenkomedie! 

JON SELÅS 
",1
"Filmanmeldelse:«MINIONS» 

«Grusomme», små gule hjelpere har fått sin egen film. 
Moro! 

«MINIONS» 3D USA. 
Regi: Kyle Balda, Pierre Coffin. 
Tillatt for alle. 
Norske stemmer. 

Minions, heter de – kjent fra to foregående filmer; «Grusomme meg» (2010) og «Grusomme meg 2» fra 2013. 
De er for så vidt ganske grusomme selv, med én hovedoppgave i livet: 
Å være medhjelpere til den aller største skurken i verden. 
Problemet er bare at de i sin ustanselige iver etter å være ondest mulig, alltid legger kjelker i veien for de virkelige grusomhetene. 
Altså: 
Egentlig går det riktig så bra. 
Med det meste. 

Historien er lagt til 60-tallet. 
Alle minions har det egentlig ganske fælt. 
De har trukket seg tilbake til en iskald hule på Sydpolen og lider av kollektiv miniondepresjon. 
Men så: 
Tre tapre gulinger finner tiden inne for historisk action. 
Og det bærer av gårde til verdens verste skurkekongress i Orlando, der Scarlet Overkill overgår alle andre skurker. 
Og deretter til London, der det er en dronning å avsette og et imperium å overta. 

Det vrimler av ideer, her! 
Og det er drøssevis av referanser, både til historiske hendelser, «virkelige» personer og velkjente filmer. 
Det er elementer av skrekkfilmer (så dette er nok ikke for de aller, aller minste kinogjengerne), action og thrillere. 
De yngre vil kunne glede seg hemningsløst over skikkelig morsom slapstick. 
De voksne vil humre over gjenkjennelige scener og situasjoner, temmelig frodig fremstilt. 

Filmens lille problem er figurene i seg selv. 
Av helt naturlige årsaker er det vanskelig å utvikle dem noe særlig; de blir hverken klokere eller flinkere eller noe spesielt annet enn det de siden tidenes morgen har vært: 
Oppfinnsomme, små drittsekker som alltid lager det verste ut av enhver situasjon. 

Det fører uvegerlig til at man nok synes man har fått nok av rampestrekene sånn ca. 20 minutter før filmen er over. 

JON SELÅS 
",1
"Filmanmeldelse:«THEEB» 

Gutt blir mann – i det osmanske riket under 1. verdenskrig. 

«THEEB - ULVEN». 
Storbritannia/Jordan/Qatar/De forente arabiske emirater. 
12 år. 
Regi: 
Naji Abu Nowar. 
Med: 
Jacir Eid Al-Hwietat, Hassan Mutlag, Hussein Salmeh. 

«Theeb», som sikret britiskfødte Naji Abu Nowar prisen for beste regi i Venezia i fjor, er en sterk og intens, om enn tidvis seig hybridfortelling. 

Først og fremst om en gutt som må bli mann. 
Dernest en type arabisk western – komplett med en sivilisasjonsomskiftning representert ved jernbanens («jerneselet») fremvekst. 

Til sist er den en slags anti-«Lawrence of Arabia» (1962), en litt resignert «profeti» om uroen som skulle komme til prege det som en gang var Det osmanske riket etter 1. Verdenskrig. 

Theeb er gutten som kaster seg etter en gjeng, hvori opptatt storebroren hans, som skal lede en engelsk soldat gjennom den gamle pilegrimsveien og frem til en togstasjon. 

Du kommer til å bry deg veldig mye om hvordan det skal gå med den 10-12 år gamle Theeb. 
En alternativ ørkenactionfilm, satt til en fortid som fremdeles preger nåtiden. 

MORTEN STÅLE NILSEN 
",1
"Filmanmeldelse:«Magic Mike XXL» 

Et utdrikningslag av en film. 

«Magic Mike XXL» 

USA. 
Tillatt for alle. 
Regi: Gregory Jacobs. 
Med: 
Channing Tatum, Matt Bomer, Amber Heard. 

Undertegnede så ikke «Magic Mike» i 2012. 
Det var ikke bare fordi jeg synes at mannekroppen er oppskrytt (det har bare falt seg sånn). 
Men også fordi jeg synes at Hollywood-arbeidshesten Steven Soderbergh aldri har laget en ordentlig god film. 
Soderbergh har overlatt registolen til sin høyre hånd Gregory Jacobs i denne oppfølgeren, men tar selv ansvaret for filmfotografiet. 

Uansett. 
Vår helt, «Magic» Mike (Tatum), kjeder seg litt i verkstedet han har åpnet, og dama har forlatt ham. 
Da muligheten åpner seg for å ta en siste runde i manesjen med de gamle «brødrene» hans i truppen Kings Of Tampa, er han forbausende lett å be. 

«Gutta» legger av sted i en bobil. 
Målet er Myrtle Beach, den amerikanske østkystens fremste fyllik-slagmark, og et årlig arrangement for mannlige strippere – unnskyld, «male entertainers» – der. 

Underveis har de mye «gøy». 
De spiser ecstasy til frokost, og besøker et bordell i Savannah. 
De havner på en fest med middelaldrende kvinner, og gjør med dem det strippermenn må. 

«Magic Mike XXL» er i det store og det hele en streit, simpel «road movie», med produksjonsverdiene til en TV-serie. 
Tatum er en ganske sjarmerende skuespiller – og så absolutt en god danser. 
Men filmen lider etter alt å dømme av tapet av forgjengerens Matthew McConaughey, og dialogen er pinefull: 
Disse karene snakker som det de er – «mimbos»: «male bimbos». 
Ikke så interessante å høre på i lengden. 

Sexen? 
Det er ingen sex (filmen har da heller ingen aldersgrense). 
Bare en serie boyband-inspirerte stripperutiner tilegnet desillusjonerte sørstatskvinner på sin første skilsmisse, som er mindre interesserte i sex enn av å bli «dyrket» som «gudinner» i noen stakkede sekunder. 

Opptredenene er lett nedverdigende for både de på scenen og de i salen. 
Hadde dette vært en film om kvinnelige strippere, som ble dusjet i dollarsedler av et middelaldrende mannlig publikum, hadde kronikksidene i avisene glødet sommeren gjennom. 

Her, med menn i hovedrollene som «horer», er alt bare gøy. 
(Regnet av dollarsedler er for øvrig langt tettere enn noe undertegnede noen gang har sett på sine sporadiske sosialantropologiske studiereiser). 

Mange vil finne «Magic Mike XXL» lett deprimerende. 
Jeg gjorde det. 
Men som «camp» og harry, «kitschy» og latterlig utdrikningslagsadspredelse for kvinner i 30- og 40-årene, kunne den sikkert vært kjedeligere. 
Den er dem vel unt. 

MORTEN STÅLE NILSEN 
",0
"Filmanmeldelse:«Maggie» 

Zombi/katastrofefilm i interessant combo. 

USA. 
Regi: Henry Hobson. 
15 år. 
MED: 
Arnold Schwarzenegger, Abigail Breslin, Joely Richardson, Douglas M. Griffin, J.D. Evermore, Rachel Whitman Groves, Jodie Moore, Bryce Romero, Raeden Greer, Aiden Flowers, Carsen Flowers. 

«Maggie» er en film som er blitt liggende i et par år - av ytterst forståelige grunner. 
Den er mørk, tragisk og klaustrofobisk i all sin elendighet. 
Men den har sannelig også sine sider; blant annet bør den kunne forene tilhengere av filmrealisme med zombie-fans. 
Bare dét er litt av en prestasjon! 

Arnold Schwarzenegger spiller den fattige, hardtarbeidende bonden, som - i likhet med resten av USA - blir rammet av et vanvittig virus-angrep: 
Alt levende slutter å vokse. 
Men viruset går også på mennesker; blir du smittet, er du dømt til noen ukers brutal forråtnelse - før den helt sikre døden inntreffer. 

En datter i huset blir smittet. 
Og «Maggie» handler om hennes siste uker og dager - sammen med faren. 
Det blir ikke lett, det blir ikke pent. 
Men det finnes strimer av litt lettere elementer underveis, som gjør filmen tålbar og ganske så menneskelig. 

Her får Arnold lov til å være alt annet enn actionstjerne. 
Han gjør det med fintfølelse og tyngde. 
Abigail Breslins tunge vei er like godt formidlet. 

Filmen vil aldri bli en publikumshit. 
Men sjangerinteresserte vil finne en god film som bryter flere grenser. 

JON SELÅS 
",1
"Filmanmeldelse:«Terminator: Genisys» 

For femte gang lufter terminatorene teknikken. 
Man skal være betydelig skriftlærd for å følge med denne gangen. 

USA. 
Regi: 
Alan Taylor. 
11 år. 
MED: 
Arnold Schwarzenegger, Emilia Clarke, J.K. Simmons, Jai Courtney, Jason Clarke, Matt Smith, Byung-hun Lee, Aaron V. Williamson. 

Det begynte tilbake i 1984. 
Gjennom alle filmer går dette igjen (stort sett): 
Den kunstige intelligensen Skynet tar over verden med sine maskiner og roboter, og definerer de gjenværende menneskene som fiender som i det store og det hele bør utryddes. 
En siste rest av mennesker danner en motstandsbevegelse. 
Og vi er i gang. 

La det være sagt: 
De to første «Terminator»-filmene var storslagne, trendsettende greier, ikke minst i det filosofiske hjørnet (når ikke actionene overdøvet alt) omkring menneskelighetens betingelser i en alt for teknifisert verden. 
Og handler det først om dommedag, er selvfølgelig heller ikke den bibelske terminologien utelatt. 
Vi har både en – nettopp: 
«Dommedag» og en «Frelse» i markedet før denne filmen, som er gitt navn etter Genesis, 1. Mosebok, Bibelens aller første bok, altså begynnelsen på det hele. 

Om det er begynnelsen, slutten eller midt på vi befinner oss, er for øvrig ikke helt enkelt å avgjøre. 
En tidsmaskin er nemlig sentral. 
Og vi beveger oss lyssterkt mellom 80-tallet, 90-tallet og en slags nær fremtid, uten at det bestandig er så enkelt å holde rede på når vi er hvor. 
Tidsreisenes clou er at man blir i stand til å forandre fremtiden, må vite, og beskyttelsen av Sarah Connor (spilt av «Game of Thrones» Emilia Clarke uten sin hvite Daenerys Targaryen-parykk), som skal bli mor til motstandslederen John Connor. 
Sarah er for øvrig allerede meget effektivt beskyttet av den snille, «aldrende, men ikke avfeldige» Arnold Schwarzenegger. 
Hvem som husker hva gjennom tidsreisen, er også noe vanskelig å følge med på; det opereres nemlig både med erindring og dobbel (eventuelt: parallell) erindring underveis. 

Ja vel: 
Mye er ganske patent, her. 
Filmingen og teknikken generelt. 
Men actionen blir faktisk i lammeste laget. 
Det vil si: 
De fæle terminatorene er så til de grader vanskelige å ta livet av, at de gjenoppstår gang på gang, blir fikset gang på gang, blir seg selv igjen etter utallige omskapinger (i alle fall de nyeste modellene) – at det blir temmelig monotont etter hvert. 
Den ytterst barske Schwarzenegger-humoren kommer dessuten litt for sent i gang til å gjøre det underholdende nok. 

Altså: 
Terminator-fansen vil finne en meget rik kilde til gjenoppdagelser og skriftfortolkninger fra den mest fragmenterte Terminator-bibelen. 
Og de vil fryde seg hemningsløst. 
Alle andre, som ikke nødvendigvis synes en actionfilm i en 30-årig lag tradisjon bær være belagt med referanser på nivå med en mastergrad i historie eller teologi, vil mene at dette er helt gjennomsnittlig underholdning. 

JON SELÅS 
",0
"Filmanmeldelse:«Entourage» 

Fire år etter siste av åtte TV-sesonger, gjenoppstår «Entourage» på kino. 
Hvorfor, er det store spørsmålet. 

USA. 
Regi: Doug Ellin. 
11 år. 
MED: Adrian Grenier, Kevin Connolly, Kevin Dillon, Jerry Ferrara, Ronda Rousey, Jeremy Piven, Haley Joel Osment, Emily Ratajkowski, Billy Bob Thornton, Piers Morgan, T.I., David Arquette, Mike Tyson, Pharrell Williams, Liam Neeson, Ed O'Neill, Kelsey Grammer, Chad Lowe, Mark Wahlberg, David Spade, Jessica Alba, Common, Armie Hammer, Judy Greer. 

Serien var mektig populær på strømme-TV. 
Oppskriften gjentas her – kanskje som et forsøk på en mini-sesong 9: 
Flinke og – akk! 
– så sammensveisede gutter gjøre det skaplig i Hollywood, og kan derfor nyte alle tenkelige syndefulle laster i Drømmebyen, inkludert en ustanselig rekke ligge-villige kvinner. 
Svært, liggevillige, sågar. 

Så antydningsvis: 
Filmen har et kvinnesyn på antatt linje med huneren Attila (død 453). 
Man kan godt bli rasende, hvis man gidder. 
Men det bør man kanskje ikke; ergrelser skal man velge med omhu. 
Og her er det ikke stort å bry seg med, mildt sagt. 
Historien dreier seg om smukkasen Vince, som ikke lengre bare vil være vakker skuespiller, men også regissør. 
Godt støttet – som alltid – av kompisene Eric, Turtle og Johnny. 

Filmen blir noe av – godt over budsjettet, riktignok. 
Og mye av «spenningen» dreier seg om kampen mellom filmprodusenten og hovedinvestoren (Billy Bob Thornton), hvis noksagt av en sønn (eks-barnestjernen Haley JoelOsment) finner den mest banale av alle pubertale grunner til å stoppe filmen. 

Det må dog innrømmes: 
Filmen har sine sider og stunder. 
Bak den overkåte og puppefikserte og vanvittig uproblematiserende overflaten, finnes en gjeng såpass snille gutter, at det faktisk går an å synes om dem. 
Noen vil endog hevde det går an å like dem. 
En perlerad av gamle og til dels gode Hollywood-navn og andre kjendiser, stikker innom for muntre ismett, inkludert bur-kjemperen/skuespilleren Ronda Rousey («Varer du i 15 sekunder, blir jeg med på date. 
Varer du i 30, kan du knulle meg.»). 

Det blir likevel ikke nok til å berge filmen fra havari. 
Bare fra totalhavari. 
",0
"Filmanmeldelse:«Mummitrollet på Rivieraen» 

Mummitrollet på Rivieraen; hva i all verden har han der å gjøre? 

«MUMMITROLLET PÅ RIVIERAEN» Finland/Frankrike. regi: Xavier Picard, Hanna Hemilä. 
Tillatt for alle. 
Norske stemmer: Stinius Maurstad, Marit Sunniva Berg, Jon Elling Wevling, Ovidia Berg Lindquist. 

Jo, det er faktisk en Tove Jansson-basert historie, fra hennes nå ellers lite kjente «voksenunivers» knyttet til tegneseriene om Mummi-familien. 

Vant som man er til det søte, uskyldige og litt kloke og litt rampete livet i Mummi-dalen, er dette tøffere greier: 
Fransk vellevnet og syndefullt liv, whisky i glassene, gambling, vold og mer enn antydet utroskap. 
Og våre venner blir en periode blendet av akkurat denne glamorøse verdenens dårskap, ikke minst Snorkfrøken, flyfilla! 

På den annen side: 
Virkelig «farlig» blir det aldri. 
Dette fremstår som gammeldags og god tegnefilm. 
Humøret er ofte godt, slapstick nærværende. 
Og tro ikke annet enn at moralen og det gode liv fremelskes til slutt. 
Så ikke engang de minste vil ta skade på sin sjel. 

JON SELÅS 
",1
"Kommentar:Skal vi sjanse? 
Ja! 

TV 2 risikerer å treffe helt feil med årets deltagere i «Skal vi danse». 
Men det er også her magien ligger. 

«Skal vi danse»-deltagerne for høsten er klare. 
Katarina Flatland, Stian «Staysman» Thorbjørnsen, Jan Thomas-eks Christopher Mørch Husby og rockestjernen Ida Maria er blant dem som er klare for kjendisdans. 

På lørdag skrev jeg at jeg mente at konseptet nå er såpass gammelt, at det bør tas inn deltagere som ikke nødvendigvis er synonymt med familiekos. 
Etter elleve sesonger er ikke det fremste kravet at programmet trenger deltagere vi vet alt om fra før: 
Det trenger deltagere vi vil vite mer om. 

Det var der genistreken i fjorårets castingrunde lå. 
Og den genistreken er der fremdeles. 
Akkurat da vi trodde vi var ferdige med «Skal vi danse», blir det igjen relevant fordi dansegulvet ble fylt opp av en ny type kjendiser: 
Unge stjerner uten for lang fartstid med forutsigbare trivialiteter bak seg. 

Nettopp fordi TV 2 i fjor hentet inn kjendiser som på sitt vis krasjet med «Skal vi danse»-følelsene våre, oppsto det en motstand som gjorde at showet fikk en ny og etterlengtet energi. 
Det var en nødvendighet at de fulgte samme mal i år: 
Uten de overraskende deltagerne vil «Skal vi danse» ha kjedet oss i hjel og rent ut i den lineære TV-verdenens intetsigende elv. 

Og det skal sies: 
I år har TV 2 virkelig tatt sjansen. 

Mer enn i fjor. 
Det står nok av verpesyke A- og B-kjendiser som med glede ville sagt ja til en høst på dansegulvet. 
De folkekjære kjendisene er nok valgt bort en av en grunn – ikke fordi tanken ikke er tenkt. 
For i norsk sammenheng har kjendisreality blitt dørgende kjedelig nettopp fordi man har resirkulert de samme kjendisene i absolutt alle konsept. 

Nå overrasker TV 2: 
De tør å sende folk ut på dansegulvet, uten at de har modnet seg slappe og kjedelige under underholdningsverdenens ubarmhjertige kjendissol. 

Tidligere Berserk-farer og den rebelske hurragutten Samuel Massie og Jan Thomas-eks Christopher Mørch Husby er de to jeg tror TV 2 treffer best med. 
De kommer til å engasjere oss. 

Det samme gjelder Stian «Staysman» Thorbjørnsen. 
Katarina Flatland og Gunvor Hals er krystallklare sikkerstikk man skal være relativt surmaga for å irritere seg over. 

Rockestjernen Ida Maria bryter forventningene og tilfører programmet noe nytt: 
Veien fra et narkobefengt rockn`n`roll-liv til «Skal vi danse» er langt fra en selvfølgelighet. 
Man kan mene hva man vil om valget hun har tatt, men det er en god jobb å få henne med. 

LES OGSÅ: 
Ida Maria: 
– Alkoholen smeltet bort galskapen (krever innlogging) 

Det mangler derimot en åpenbar kjendis her: Wow-kjendisen. 
I fjor wow-et vi oss nesten målløse da fotballfrue Caroline Berg-Eriksen kom ut på dansegulvet sammen med kjendiser som Linnéa Myhre. 
Det er mange gode med i år, men de store trash-tv-følelsene våre blir ikke satt i høyspenn. 
Det blir litt for ukjent. 

Det kunne man forandret ved for eksempel å ha fått med Janne Tyldum eller politikere som Per Sandberg. 

Og det er mulig at castingbyrået også har slått feil på enkelte av deltagerne: 
Mange kan risikere å kjede oss. 
Det er en lang vei fra «likes» på Instagram til ekte skjermkjærlighet i de tusen hjem. 

Men det er uansett langt bedre enn å caste et søvndyssende A-kjendissirkus, som hovedkonkurrenten «Stjernekamp» fort kan falle i. 

Det blir spennende å se hvordan «Skal vi danse» utvikler seg til høsten. 
Og akkurat her ligger grunnen til at dette på sitt vis er en god cast: 
Et konsept som «Skal vi danse» må tørre å sjanse for å ha livets rett etter elleve sesonger. 

Det har TV 2 gjort. 
Jeg skal i alle fall følge med. 

(PS: 
Casten er hentet inn av Raggamuffin Casting og godkjent av produksjonsselskapet Monster og kanalen TV 2. 
Jeg gjør oppmerksom på at jeg kjenner produsent Gry Elise Jacobsen.) 
",1
"Filmanmeldelse:«Mandariner» 

Krig er noe jævelskap. 
Men hvordan beskrive jævelskapen? 

Estland/Georgia. 
Regi: Zaza Urushadze. 
11 år. 
MED: 
Lembit Ulfsak, Elmo Nüganen, Giorgi Nakashidze. 

«Mandariner» er en sjelden film: 
Den forteller dypt og sant og inderlig menneskelig om krig. 
Enda det finnes både humor og ironi og fine doser folkelig naivitet oppi det hele. 

Vi befinner oss i 1992, en tid da oppløsningen av Sovjet-samveldet var i ferd med å havne i tallrike fragmenterende regionale konflikter. 
Vi er i Kaukasus, i provinsen Abkhasia, der abkhasern ved hjelp av russerne kjempet for å frigjøre seg fra Georgia. 
Akkurat i denne provinsen bodde det en del estlendere, et resultat av folkevandringer i hundreår før vår tid; Abkhasia var - og er - en etnisk smeltedigel, også etter denne grusomme krigen - som filmen altså bringer en liten flik av. 

Når filmen starter, har de fleste i den lille estlandske minoritetet reist «hjem». 
Men to enslige herrer holder stand: 
Mandarinprodusenten Margus og kassesnekkeren Ivo; mandarinhøsten er for stor og for god til bare å forlate den. 
Og særlig gamle Ivo er knyttet til stedet har sine helt personlige grunner for å bli igjen. 

Men krigen kommer. 
Ikke med så mange soldater. 
Men nok til at det blir livsfarlig. 
Og etter en trefning, blir to menn pleiet av Ivo i hans hus - to som burde være bitre fiender. 

Krigen er drevet av nasjonalistiske og religiøse og regionale skillelinjer; håpløst kompliserte. 
Men denne filmen bringer det ned på det nivået det hører hjemme: 
Hvordan bevare menneskeligheten i et helvete. 
Og det er beskrevet så godt, så usentimentalt og så medrivende, at filmen ble Oscar-nominert i år i klassen for beste fremmedspråklige film. 

Der hørte den hjemme; en bedre uttenkt og bedre gjennomført film om krig vil du rimeligvis ikke få oppleve i år. 

Så benytt for all del sjansen! 
",1
"Filmanmeldelse:Dinosaurene lever(er)! 

Den tøffeste fornøyelsesparken du kommer til å besøke i sommer. 

Produsentene har slått en stor strek over Jurassic Parks rimelig stupide oppfølgere med dinosaurer ravende rundt i boligstrøk. 
«Jurassic World» gjenerobrer «kjerneverdiene» og tar leken og eventyrfortellingen tilbake. 
Knall! 
22 år etter det gikk galt i «Jurassic Park» befinner vi oss på Isla Nubla ved Costa Rica hvor en hel øy er kolonisert og gjort om til en gigantisk opplevelsespark. 

Et overdådig Disneyland hvor barna kan klappe smådinosaurusene, se de grådige «mososaurene» til havs sluke hele haier (kontrollert av «dyre»-passere selvsagt!) og kjøre rundt blant de større skapningene trygt inne i en lukket vogn. 
Parken er vilt imponerende konstruert med en grundighet som tar pusten fra en: 
Selv den minste nøkkelring i gavebutikken er kreert med finesse. 
Hadde jeg vært 11 selv ville jeg garantert bedt om å legge ferieturen dit, så ekte ser det ut! 

I 1993 ga VG den første Jurassic Park-filmen terningkast én. 

Men mye vil ha mer, «ingen lar seg imponere av dinosaurer lenger» er mantraet blant de pengegriske toppene som styrer parken. 
Så hva gjør man? 
Man tukler ytterligere med naturen selvsagt, designer noe enda større, enda mer fryktinngytende. 
Velkommen: 
Imdominus Rex! 
«Faglige» formaninger om at dette faktisk er livsfarlige dyr ignoreres, og vi er i gang! 

Regissøren denne gang er forholdsvis ukjente Colin Trevorrow, men Spielberg og co. har definitivt funnet rett mann. 
Han er selv en megafan av den første filmen, en skikkelig nerd med ekte kjærlighet til materialet. 
Ikke bare smetter han elegant inn freske referanser til den første filmen, han lykkes med å skape og få oss til å tro på dette universet. 
En annen viktig triumf er at menneskene ikke slukes i effektgryta – som ofte kan skje i slike filmer. 

På samme måte som JJ Abrams gjorde med «Super 8» klarer han å gjenskape følelsen vi fikk da vi så Spielbergs aller beste eventyr fra tidlig 80-tall for første gang – selvsagt med langt bedre tekniske hjelpemidler. 
På et tidspunkt angripes fornøyelsesparken fra oven, det er antakelig den råeste actionsekvensen du får se på kino i år. 
Selv dukket jeg i kinosetet. 
Dinosaurene er faktisk mer imponerende jo større de blir, vi stirrer dem i hvitøyet her. 
De litt mindre fremstår mer dataanimerte, og ser fortsatt ut som om de danser jazzballett når de løper. 

Med generell idétørke i Hollywood er det i hvert fall godt å se at noe gammelt gull kan glitre igjen, «Jurassic World» leverer actioneventyr av bunnsolid merke. 

ØYSTEIN DAVID JOHANSEN 
",1
"Filmanmeldelse:Gnageånd 

Usympatisk «helt» i svak animasjonsfilm. 

Denne canadisk-sørkoreanske (!) animasjonsfilmen har fått 7 års aldergrense. 
Det er forståelig – «Det elleville nøttekuppet» er forbløffende voldsom. 
Men det er kinkig også, all den tid det nok utelukkende er folk under syv år som vil få noe ut av den. 

«Det elleville nøttekuppet» 

«Det elleville nøttekuppet» er en svak animasjonsfilm. 
Den bruker halvannen time på å fortelle en historie som med fordel kunne vært unnagjort på en halv time eller mindre. 
Den om ekornet Egon, den egosentriske umuliusen blant dyrene i byparken, som blir forvist fra fellesskapet og må leve i eksil i den skumle byen. 

Hell i uhell: 
Der ramler han over en gullgruve. 
Nemlig en nøttebutikk. 
Med nok mat til å fø Egon, og alle de gamle vennene hans i parken, i mange vintre. 
Det går en stund før Egon skjønner at stedet bare er en front for mer lyssky virksomhet. 

I et «Olsenbanden»-aktig plot som aldri blir tilstrekkelig gjort rede for, viser det seg at skumlingene som driver stedet, er i ferd med å gjøre et kupp via noen underjordiske ganger i kjelleren. 

De gamle vennene hans kommer ham til unnsetning da det begynner å bli farlig. 
Nesten litt rart, for som «helt» i en barnefilm betraktet, er Egon en usedvanlig usympatisk, narsissistisk figur. 

Utover det har han ikke stort til personlighet, noe som i grunnen gjelder alle karakterene i filmen (som ellers er preget av dugandes, men mekanisk og helt uinspirert dataanimasjon). 

Egons kumpaner og rivaler forblir fremmede for oss: 
Den selvnytende Nelson, kjæresteemnet Annie, rotta han bare kaller «kompis». 
Unntaket er Majoren, som vi i kraft av Nils Ole Oftebros sonore røst, skjønner at det må være noe muffens med. 

«Humoren» er nesten unntak av «knall og fall»-typen, ispedd en serie prompe- og rapevitser, og som nevnt: 
Forbløffende aggressiv. 
Filmen oppleves oppjaget og masete, og turnerer på klønete vis den avsluttende sentimentaliteten. 
Den har amerikanerne et tettere grep om. 

MORTEN STÅLE NILSEN 
",0
"Filmanmeldelse:Resirkulerte gjenferd 

Velkjente, men likevel solide skrekk-triks hjelper godt på i en ellers lite oppfinnsom film om ondsinnede gjenferd. 

Dette er tredje runde i «Insidious»-serien. 
Den første ble aldri vist som kinofilm i Norge, den andre kom for et par år siden; en film med rimelig grei evne til å skape uro. 

«Insidious 3» 

Den tredje er en forløper til de foregående, og tar for seg hendelsene som gjør at mediumet Elise Rainier (Lin Shaye) starter i businessen igjen. 
Hennes evner består i å kommunisere med de døde, kjempe mot de «slemme» gjenferdene, og å få de til å gi opp den fæle uvanen de har med å invadere uskyldige ungejentekropper. 

Filmen tilfører intet nytt i sjangeren. 
Døde skapninger som hjemsøker hus, og skremmer livskiten ut av folk, er - om ikke akkurat hverdagskost - så et ganske resirkulert Hollywood-tema. 
Svært mye av det du ser, har du vel vært bort i før, om du trives i selskap med døde demoner og djevelutdrivere. 

Men filmen er god på en del av skrekkeffektene. 
Den bruker stillhet, støy og tett kameraføring for alt det er verdt. 
Du vet at noe ekkelt vil dukke opp, men ikke om det kommer bak eller foran den hjemsøkte ungjenta. 
Og det fungerer slik det skal; som urovekkende grøss. 
",0
"Filmanmeldelse:Damer med baller! 

Frisk, frekk og fornøyelig humørbombe med sterk Girl Power. 

Deler av denne filmen er hysterisk morsom, og da svelger man unna enkelte stillestående partier, og det faktum at det hele varer i to timer. 
Det herjes og raljeres med det som finnes av spionthrillere, selvironien er aldri langt unna, og kreativiteten påtagelig. 

Regissør Paul Feig («Bridesmaids» og «The Heat») har også i denne filmen tatt med seg den frodige skuespiller Melissa McCarthy, som håndterer rollen som CIA-agent med humor, humør og sterk handlekraft. 
Hennes format som komedie-spiller går langt utover det fysiske. 
Slagferdigheten består av nevekamp og verbale skyts. 

Med på laget er damer med lange lekre bein, bein i nesa og smarte tanker i hodet; Rose Byrne som skarp, men noe sutrende datter av en nyss drept kjeltring og Miranda Hart som høy, lett nervøs og snartenkt CIA-medarbeider. 

Jude Law er en slags Bond-parodi, utstyrt med lettflytende humor, pent smil og sine sedvanlig vakre blå øyne. 
Best i gutteklassen er actionstjernen Jason Statham som overgår seg selv i en parodi på en arketypisk rå og hissig actiontype. 

Utgangspunktet for dette muntre plott er at superspionen Fine (Law) tilsynelatende blir drept, mens hans kontor-kontakt Cooper (McCarthy) ser det hele gjennom et hemmelig kamera. 
Skurken (den langbente Rose Byrne) skal hevnes, og etter en del innsigelser sende Cooper ut i felten som aktiv CIA-agent. 

Derfra og ut spares ikke på effekter som er velkjente fra spion-sjangeren, det være seg av fysisk eller verbal karakter; kasino-besøk, biljakter, forgiftninger, spektakulære drap. 

Poenget er at det er gjort med snert og finesse. 
Det er i utgangspunktet mye som lar seg parodiere i en slik sjanger, men her greier man å ta de velkjente triksene og skru det til en situasjon som både titt og ofte fremkaller gapskratt. 
I tillegg er det både spenning og underholdning i den elleville handlingen. 

Ok - det går i blant på tomgang i svingene her også, men lattermusklene får definitivt kjørt seg! 
",1
"Filmanmeldelse:Ødeleggelser å bli lei av 

Masete klisjéfest som ikke evner å få deg til å skjelve. 

Alle som har besøkt California har på et eller annet tidspunkt blitt minnet om faren for ødeleggende jordskjelv. 
I «San Andreas» kommer «påminnelsene» uten stopp: 
Kjente landemerker og monumentale skyskrapere dundrer i bakken ustanselig fra Los Angeles til San Francisco, med avstikkere til nabostaten Nevada. 

Midt oppi dette massive kaoset skal vår mann Ray (Dwayne «The Rock» Johnson) bidra som redningsmann fra luften. 
En av de tøffeste redningsarbeiderne i brannvesenet i Los Angeles selvsagt, men han sliter på hjemmebane: 
Han får skilsmissepapirene fra kona Emma (Carla Gugino) samtidig som denne annonserer at hun og datteren er i ferd med å flytte inn hos styrtrikingen Daniel. 
Rays planer om å tilbringe den siste helgen med datteren før hun begynner på universitetet går i grus når han må ta av sted til Nevada etter første jordskjelvadvarsel. 

Vår andre mann er forskeren Lawrence Hayes, en kar som veiver med hendene og roper «vi kan forutse når skjelvene kommer!». 
Han får også lyse ideer med TV-kameraer på slep, live på lufta! 
Ellers briljante Paul Giamatti er dessverre ute av stand til å tilføre karakteren noe som ligner autensitet. 
«San Andreas» er i det hele en kjempemessig klisjéfest som i tillegg brenner opp kruttet altfor tidlig: 
Filmen tar seg ikke tid til oppbygning, vi rekker simpelthen ikke å frykte gigantskjelvet før det peiser over oss med full styrke. 
Igjen og igjen og igjen. 

Når CGI-effektene ikke evner å påkalle wow-følelsen, ender man matte, mette og leie lenge før man bør. 
Ikke bryr man seg det spøtt om den svært konstruerte og påklistrede «familiedramatikken» produsentene har klart å presse inn i katastrofefilmen heller. 

ØYSTEIN DAVID JOHANSEN 
",0
"Filmanmeldelse:Kostelig koreri 

«Pitch Perfect 2» er en unnskyldning for å samle en gjeng morsomme kvinner i en serie musikknumre og sketsjer. 
Det finnes dårligere unnskyldninger for å lage film. 

«PITCH PERFECT 2» 

USA. 
Tillatt for alle. 
Regi: 
Elizabeth Banks 

Med: 
Anna Kendrick, Rebel Wilson, Hailee Steinfeld, Brittany Snow 

På overflaten handler «Pitch Perfect 2» om hvordan a capella-gruppen Barden Bellas prøver å finne stemmen sin igjen etter en nok en skandale av episke proporsjoner. 

Forrige gang var det prosjektiloppkast som var den utløsende faktoren, denne gangen får et eksponert underliv, blottet foran selveste Obama, koret suspendert fra universitetsligaen. 

Eneste veien tilbake i varmen, er å vinne a capella-VM. 
Det er lettere sagt enn gjort, siden USA aldri har vunnet, og de konkurrerer mot tysk perfeksjonisme i form av a capellagruppen Das Sound Machine. 

Parallelt får gruppens kreative drivhjul, Beca (Anna Kendrick), jobb som praktikant ved et plateselskap og blir distrahert av trivielle ting som at Snoop Dogg skal gi ut juleplate. 

Korkamp og replikkrig 

Men alt dette er selvfølgelig underordnet filmens raison d’être: 
Flere korkamper og komisk replikkrekyl. 

Med en god dose fett-, underlivs- og avføringsspøker, bør filmen funke også for anti-a capella-fans. 

«30 Rock»-manusforfatter Kay Cannon er tilbake som manusforfatter, men denne gangen er det Elizabeth Banks som står for regien, i tillegg til å gjenta rollen som a capellakommetator Gail. 

Banks gjør en grei jobb i registolen: 
Hun er god til å la de ulike komikerne spille ut sine øyeblikk, men legger inn stilbrudd i fortellingen som distraherer mer enn de tilfører fortellingen noe, som festscener i sakte film og koreografiøving i delt bildeskjerm. 

Sære samspillscener 

Det er en fordel å kjenne rollefigurene fra før for å skjønne dynamikken og verdsette de særeste øyeblikkene, men også nykommerne leverer. 

Keegan-Michael Key fra «MADtv» er spesielt fornøyelig i sine scener som selvsentrert plateprodusent, i samspill med en passe blyg-dristig Beca. 

Birgitte Hjort Sørensen, for norske publikummere mer kjent fra «Borgen» og «Kraftidioten», gjør et overraskende komisk innhopp som den kvinnelige a capellalederen i Das Sound Machine. 
Og Hailee Steinfeld, som markerte seg som purungt stjerneskudd i «True Grit» (2010), ser ut til å ha blitt ekspert på pinlig timing som nytt Bella-medlem. 

Kjernen av de tidligere Bella-bertene, med Fat Amy (Rebel Wilson) som et brautende midtpunkt, holder komikoken i replikkvekslingen, og John Michael Higgins’ som Gails makker John er som vanlig tørrvittig politisk ukorrekt og mener a capella-jentene er «en inspirasjon til kvinner over hele verden som ikke er pene nok til å bli heiagjengledere». 

Det er mange velspilte, morsomme momenter i «PP2», og nettopp derfor er det lett å tilgi at handlingen mest av alt er et tynt påskudd for å komme seg fra én komisk scene til en annen. 

INGVILL DYBFEST DAHL 
",1
"Juryprøven er over: – Mørland, du må «bjuda» litt mer på
WIEN (VG) 
Kjetil Mørland og Debrah Scarlett er ferdig med juryprøven, og den svenske eksperten er like fornøyd - med et unntak. 

Torsdag er det duket for den andre semifinalen i Eurovision Song Contest, og da må Kjetil Mørland (34) og Debrah Scarlett (21) klare å prestere så bra at de millionene av TV-seere som ser på stemmer de videre til den store finalen lørdag. 

Like etter klokken 21.30 var duoen ferdig med sin andre generalprøve, som også er den juryen bruker til å gi sine stemmer. 
Jurystemmene teller 50 prosent i morgen, de andre 50 prosentene er seernes stemmer. 

– 
De er like bra nå som de forrige prøven i dag. 
Det glitrer i øynene til Debrah når hun smiler i kameraet, så jeg skulle ønske at Mørland «bjuda» litt mer på: se litt leende inn i kamera, bare for ett sekund. 
Det er mulig han ikke synes det passer til låten, men det hadde gjort opptreden mye bedre og publikum får se hans sjarm, sier Aftonbladets Eurovision-ekspert Torbjørn Ek til VG. 

– 
På grensen 

Han peker også på at duoen kom litt skjevt ut noen steder, men at det ikke gjør noe for følelsen man sitter igjen når de er ferdig. 

– Stemmen er av og til på grensen til at det skal sprekke, men det passer til hennes stil og historien de prøver å formidle. 
Den er så dramatisk at det er OK hvis det kommer noe falske toner av og til – selv om det egentlig ikke skal gjøre det i morgen under semifinalen, sier han. 

Til VG forteller det norske bidraget at de er fornøyd med kveldens innsats, men: 

– 
Vi skal løfte det enda et hakk i morgen! 

Kveldens innsats var Mørland & Debrah Scarletts andre generalprøve, hvorav den første gikk av stabelen klokken 15.00. 
Ut fra reaksjonen i presserommet var det få som var i tvil som at de kommer til å kvalifisere seg til finalen i morgen. 

– 
Dette gikk veldig bra! 
Med en slik opptreden er Norge garantert finaleplass, sa Aftonbladets Torbjørn 
Ek til VG rett etter at den norske duoen har gått av scenen i 15.30-tiden. 

– Stålkontroll 

Han fikk støtte fra Morten Thomassen, som er president for den norske MGP-klubben: 

– 
Det var kjempebra, de har stålkontroll og dette ser veldig bra. 
Vi har ingen grunn til å være livredd for i morgen. 
Jeg tror vi suser rett inn i finalen uten problemer, sa Thomassen til VG og fortsetter: 

– 
I dagene jeg har vært her så har vi hørt at mange snakker om Norge og Sverige som de største favorittene. 
Overalt hvor vi går så hører vi at folk snakker om det norske bidraget. 

Det var ikke bare i salen og presserommet man var fornøyd med opptreden: 
Mørland og Scarlett hadde en god følelse da de var ferdig med den første generalprøven. 

– 
Det var utrolig kult å stå på scenen. 
Vi hørte ikke så mye av publikumet, men vi kjente energien og at det vibrerte av jubelen, sa Mørland til VG. 

Forbedret opptredenen 

Etter første sceneprøve forrige uke mente Aftonbladet ekspert at det norske bidraget var litt for teatralsk, og at temaet i låten er så trist og tung at energien hos publikum blir dratt noe ned. 

– 
Nå har Debrah lagt inn et lite smil i starten, og det gleder meg. 
Vi trenger å se at de trives på scenen. 
De har også kuttet ned på det teatralske. 

– 
Men skal jeg sette fingeren min på noe så må det være at jeg ikke liker promenaden deres på scenen, når de går rundt hverandre. 
Den bare forstyrrer opptredenen. 

Holder seg stabil på bettingoversikten 

På bettingoversikten til Oddschecker.com har det norske bidraget «A Monster Like Me» ligget jevnt på en 7. plass – en plassering de fortsatt klarer å holde på. 

VGs anmelder Stein Østbø har anmeldt låten to ganger, og det kan virke som om den har vokst på ham: 

Første gang fikk det norske bidraget terningkast 3 hos musikkanmelderen, mens nå før den internasjonale konkurransen har terningen fått et ekstra øye: 

«Det er i selskap med konkurransens andre ballader at kvalitetene i den norske trer skarpere frem; den mørkt, innbydende åpningen med sine melankolske strykere og ikke minst når stemmene faller sammen i refrenget og låten vider seg ut. 
«A Monster Like Me» er en låt som vokser seg sakte sterk – måtte den norske duoen få muligheten til å presentere den bredt i forkant av semifinalen og – forhåpentlig – finalen!» 

Den første semifinalen ble sendt på tirsdag, og da stemmene var telt opp ble det klart at både Finland og Danmark ikke klarte å komme seg til finalen. 

I morgendagens semifinale konkurrerer Norge mot Sverige og Island, samt Aserbajdsjan, Kypros, Tsjekkia, Irland, Israel, Latvia, Litauen, Malta, Montenegro, Polen, Portugal, San Marino, Slovenia og Sveits. 
",1
"Filmanmeldelse:«McFarland» 

«Basert på en sann historie» - med ekstra kvaliteter. 

USA. 
Regissør: 
Niki Caro. 
MED: 
Kevin Costner, Ramiro Rodriguez, Carlos Pratts, Maria Bello, Johnny Ortiz. 

Filmer om å lykkes og om å slå igjennom i USA - ikke minst via sport - er en egen amerikansk filmsjanger. 
«McFarland» intet unntak. 

Kevin Costner er gymnaslærer/gymnastrener med visse adferdsproblemer. 
Han får en siste mulighet til en jobb: 
I byen McFarland i California, en litt lurvete småby der den store befolkningen av mexicanske innvandrere er fattige landarbeidere. 
Læreren og hans familie får visse problemer med å tilpasse seg. 
Og byen med å tilpasse seg læreren. 
Men litt tilfeldig oppdager han at noen av hans elever har meget spesielle forutsetninger for å løpe. 
Og dermed er løypa lagt, både idrettslig og sosialt. 

Som sagt: 
Opplegget er høyst uoriginalt. 
Men gjennomføringen er god! 
Det skyldes rimeligvis i stor grad regissøren, Niki Caro, en new zealandsk dame, som i 2002 kom med fantastiske«Whale Rider», en film som med utsøkt følsomhet brukte hjemlandets maori-mennesker og deres begrepsverden i en aldeles nydelig samtidsfortelling. 

Denne gangen er det fattige landarbeidere som skal skånes for å få sin beinharde underklassetilværelse forskjønnet og trivielt romantisert. 
Det greier hun; både den barske virkeligheten anno 1987 og noen av disse menneskenes utvilsomme kvaliteter og gleder. 
Som igjen betyr et mye rikere og meningsfylt liv for treneren og hans familie. 

Kevin Costner er skreddersydd for en oppgave som denne. 
Tøff nok, følsom nok. 
Samtidig som noen av birollene - noen besatt av amatører - er helt prikkfrie. 
Som den trofaste butikkeieren, den vimsete skjønnhetssalong-ansatte, den hardtarbeidende med omsorgsfull handlende moren, en 100 prosent tøv-fri rektor. 

Dette er rett og slett god story-telling. 
Det er nesten skjemamessig i forhold til sjanger. 
Men, altså, spekket med fine observasjoner og ekstrakvaliteter. 
",1
"Filmanmeldelse:«Hot Pursuit» 

Reese Witherspoon er veldig blond og veldig dum igjen. 
Det er til dels veldig irriterende. 

USA. 
Regi: 
Anne Fletcher. 
11 år. 
MED: Reese Witherspoon, Sofia Vergara, Michael Mosley, John Carroll Lynch. 

Oppskriften er forsøkt et ukjent ganger før: 
Politi får følge med skurk, det går dårlig inntil det går fryktelig godt. 
Til slutt. 

Vrien, her, er at stutte og søte Reese Witherspoon - sist sett som Oscar-nominert for rollen i dramaet «Wild» - er purken, formutfyllende og langstrakte og svært utfyllende Sofia Vergara (Fra TV-serien 
«En moderne familie» og etter sigende «mest sexy i Hollywood». 
I følge enkelte.) er skurken. 
Purken blir valgt ut til et eskorteoppdrag for en narko-dame, fordi korrupte politisjefer regner med at hun er dum nok til ikke å komme i veien for deres skumle planer med et viktig narkovitne. 
Narko-vitnet blir likevel drept og dermed er de to damene på flukt. 
Med både skurker og politi i hælene. 
Og en del lik både i lasten og langs landeveien. 

Skal det lages komedie med dumme mennesker, er det viktig at de ikke er for dumme. 
For vitsen er alltid at de skal bli flokeløsende gløgge mot slutten. 
Witherspoon er for dum, innledningsvis. 
Så dum, at det blir lett irriterende. 
Det retter seg litt etter hvert og påfunnene blir i alle fall såpass at man kan koste på seg et flir her og der. 
Og alt i alt blir det sånn akkurat passelig, middels moro. 

Selv filmskaperne har forstått det. 
For avslutningsvis koster de på seg den alltid avslørende lille ekstraøvelsen for forhøyet latterfaktor: 
Å legge ut tabber fra innspillingen. 
",0
"Filmanmeldelse:Eventyrlig eventyr 

Eventyrlig og fascinerende fortelling om ånder og spøkelser som skaper trøbbel for en liten jente. 

Filmen som allerede i 2003 fikk Oscar for beste animasjonsfilm, og selveste Gullbjørnen under filmfestivalen i Berlin, sendes nå ut på norske kinoer igjen. 
Denne gang med norske stemmer. 
VG skrev etter Norgespremieren i 2003: 

«Chihiro og heksene» 

Dette spennende møtet med ånder, hekser og spøkelser er en eneste lang reise i fantasiens vidunderlige verden. 
Japaneren Miyazaki representerer det ypperste av animasjonskunst og holder grepet det meste av tiden i den rundt to timer lange filmen. 

Eventyret om lille Chihiros kamp for å få foreldrene ut av heksenes trolldom, er beregnet på alle som elsker eventyr. 
Men – dette er ikke en kosefilm for barn under 7 år. 
Flere av fremtoningene opererer i dunkelt mørke på et vis som kan skremme fanden på flatmark. 

Bak et mangfold av underlige skapninger, bak humor og mørke skygger, ligger den evigunge dragkamp mellom gode og onde krefter. 
Utover det kan man fritt assosiere til myter og sagn, eller simpelthen la seg forføre av det visuelle mangfold. 

BORGHILD MAALAND 
",1
"Filmanmeldelse:Urbant voksen-kaos 

Muntre skråblikk på livets realiteter, digital dilla og dokumentar-juks. 

På sett og vis er det hele nokså forutsigbart; et voksent, barnløst par merker at samlivet går en smule på tomgang - de får energisk påfyll gjennom et ungt par, møter ny motgang før trådene og livslykken gjenreises. 

«While We're Young» 

Regissør og manusforfatter Baumbach er god i sine betraktninger over det urbane tempo, krav og kaos, selv om han favner over litt vel mye i denne filmen. 

Med Ibsen som start, noe fritt etter «Byggmester Solnes», tar filmen grep om hva som hender når et voksent par slipper ungdommen inn i tilværelsen. 
Gir det energi, et nytt kick, og er det slik at man gjenkjenner eget ungdommelig pågangsmot og entusiasme? 

Dette er den generelle tilstand duoen Stiller/Watts utsettes for, og som de til viss grad håndterer med munter klo. 
I tillegg baler de med «skal dere ikke ha barn?»-spørsmålet fra venner som i godt voksen alder har hevet seg på fødselsbølgen. 

Samtidig handler det om hvordan den digitale virkeligheten styrer og lar seg styre. 
Dokumentarisk virkelighet manipuleres som om det var fiksjon; noe som ryster Stiller-karakteren - en 44 år gammel dokumentarfilmskaper som aldri blir ferdig med sitt store prosjekt. 

I likhet med de fleste rundt seg blir han lurt av en ung hipster (smart spilt av Driver), men i motsetning til de fleste så synes han IKKE virkeligheten skal manipuleres med. 
Dessverre oppdager han det velkjente faktum; Verden vil bedras. 

Filmen er full av sidesprang som sparker mot de fleste fenomener som både opptar folk flest, saker som forteller deg hvordan du skal bli både hipp og kul og «finne deg sjæl». 
Mye av det byr på gjenkjennende flir, men noe er i overkant tydelig og en smule drøvtygget. 
",1
"TV-anmeldelse.«Hvem drepte Birgitte»: 
Gjennomgang uten gjennombrudd 

Norges første true crime-serie for TV tråkker litt for lenge i gamle spor. 

TV-premiere: 
«Hvem drepte Birgitte». 
TV 2. Premiere 28. august kl. 21.40. 
Regi: 
Bjørn Olav Jahr og Bjørn Eivind Aarskog 

Når «true crime»-bølgen endelig treffer TV-skjermene her til lands, er det med den kanskje mest åpenbare saken man kan tenke seg for et slikt format: 
Birgitte Tengs-drapet på Karmøy i 1995. 
En 17 år gammel jente blir slått i hjel med stein rett ved sitt eget barndomshjem. 
Ukjent gjerningsmann helt til hennes egen fetter blir dømt, men senere frifunnet i lagmannsretten. 

Han tilsto drapet, en tilståelse han senere trakk. 

En grundig podkast om saken og etterforskningen ble laget her i VG for tre år siden, samme år som Bjørn Olav Jahr lanserte kriminaldokumentaren «Hvem drepte Birgitte Tengs» i 2015. 
Birgitte-drapet er med andre ord godt belyst allerede, noe som hever listen for en TV-serie om det samme. 

Det er Jahr som sammen med den erfarne dokumentarfilmskaperen Bjørn Eivind Aarskog har regi på TV 2s satsing. 

Serien er hele ni episoder lang – det er ganske ambisiøst. 

Filmskaperne har virkelig fått mulighet til å grave, lansere og utforske egne teorier om hva som skjedde den fatale mainatten i 1995. 
De to første episodene gir oss overraskende lite av den slags. 
Den byr ikke på annet enn «fortellingen om Birgitte Tengs-drapet», uten interessante knagger som kunne trigget lysten til å sluke serien i et jafs. 

De av oss som har lest Jahrs gode dokumentarbok om saken, vet at han her går bredere ut i sin etterforskning enn hva mange har beskyldt politiet for å gjøre i Tengs-saken. 
I en kort sekvens i første episode vises pressekonferansen hvor den nyopprettede Cold case-gruppen anbefaler en ny etterforskning av saken. 
En gyllen mulighet for filmskaperne til å lokke med hva de eventuelt måtte ha av krutt i denne serien. 

Det kommer ikke, i stedet får vi den nesten to episoder lange «fortellingen om Birgitte-drapet», som en utvidet Lørdagsrevyen-reportasje med litt for mange snakkende hoder hjemme-i-sofaen-med-kaffekoppen. 

Veldig tradisjonelt fortalt, men grundig, sobert – og pent å se på kan anslaget fungere som en fin introduksjon til saken for dem som ikke husker den fra 90-tallet. 

For mange av oss andre er det meste som presenteres gammelt nytt. 
Det er med andre forventninger man møter en true crime-serie. 
Det er godt mulig det ligger avsløringer og nye tilnærminger som vil kaste om på alt vi vet om Birgitte Tengs-saken i kommende episoder – teaseren for tredje virker lovende i så måte. 

Så langt må vi nøye oss med en noe langdryg oppsummering av saken. 
",0
"Filmanmeldelse:Blindsone 
- Vondt, nært og fryktelig 

Bunnsolid Pia Tjelta i historie som begrenses av sitt eget format. 

DRAMA: 
Blindsone Norge, 12 år MED: 
Pia Tjelta, Anders Baasmo Christiansen, Per Frisch, Marianne Krogh, Oddgeir Thune REGI: 
Tuva Novotny 

«Blindsone» er modig. 

Ikke bare fordi den i form er en eneste lang, uavbrutt tagning, en onetake. 
Et grep også Erik Poppes «Utøya 22. juli» benytter seg av i dette filmåret. 
Men også fordi den lar nesten hele filmens troverdighet og tyngde hvile på Pia Tjelta. 
I hennes filmkarrieres sterkeste rolletolkning overbeviser hun med intens kraft av desperasjon og angst. 

Hadde ikke Tjelta levert, ville Tuva Novotnys debut som auteur («Dag»-skuespilleren står bak både manus og regi) fremdeles vært en interessant film. 
Lagløftet som ligger i bunn gjør det alene til en teknisk imponerende kinoopplevelse. 
Novotnys styrke er at hun har fått med seg så mange dyktige og erfarne skuespillere at filmen i seg selv ikke kan bli direkte dårlig. 

For selve smerten, innlevelsen, og det som får det til å knyte seg i magen på én flere ganger, finnes det ingen enkel teknisk snarvei til. 
Inni her er også Anders Baasmo Christiansen vel så god, som først sint, så maktesløs far i samme situasjon. 
Samt Oddgeir Thune, som får en til å beholde troen på at om alt kollapser, så har vi i alle fall velfungerende og tilstedeværende helsevesen. 

Totalt er det knapt en håndfull skuespillere som trekker filmen framover, men det er altså Pia Tjelta som gjør den sentrale forskjellen. 
Fra hun tar over skjermen et stykke uti handlingen unngår hun nesten aldri oppmerksomheten til det håndholdte kameraet til Jonas Alarik. 
I så måte må det hun gjennomfører her både sammenlignes med tett teaterproduksjon og en formidabel idrettsprestasjon. 
At det har vært spilt inn tre ganger før man var fornøyd gjør resultatet enda mer imponerende. 

Formen gjør at man nesten ikke føler regissøren. 
Kamera gir akkurat den følelsen av dokumentar og nærhet som bidrar til at dramatiseringen merkes mer troverdig. 

Man tror på at det som skjer har skjedd, selv om filmen har ekstremt profilerte skuespillere i hovedrollene. 
Utfordringen er at historiens handling og minutt-for-minutt teknikk leder opp mot en mye mer åpen slutt enn nødvendig. 
Slik at det nesten virker som om man har gått litt tom for idéer. 
Joda, livet har heller ingen gode og umiddelbare konklusjoner. 

Likevel føles avslutningen noe mer uforløst og skuffende utdradd enn det man forventer når farten først skrus opp. 
",1
"TV-anmeldelse «Jack Ryan»:Agent under opplæring 

Helten er «ny». 
Historien er velkjent. 

«Jack Ryan» 

Amerikansk spenningsserie i åtte deler 

På Amazon Prime fra 31. august 

Med: John Krasinski, Wendell Pierce, Abbie Cornish, Ali Suliman 

Regi: 
Morten Tyldum, Patricia Riggen, Daniel Sackheim, Carlton Cuse. 

Den amerikanske thrillerforfatteren Tom Clancys mest kjente kreasjon, analytikeren som ble agent som ble president, Jack Ryan, er blitt filmatisert mange ganger. 

Både Alec Baldwin («Jakten på rød oktober», 1990), Harrison Ford («Patriotenes spill», 1992; «Overhengende fare», 1994) og Ben Affleck («Det absolutte mareritt», 2002) har gjort sitt. 
Chris Prine er den hittil siste som har forsøkt seg, i «Jack Ryan: 
Shadow Recruit» (2016). 

Det har liksom aldri helt blitt James Bond-takter over det. 
Men at Clancy døde i 2013, betyr på ingen måte at Ryan døde med ham. 
Hele fire forfattere skriver for tiden spenningsromaner basert på Clancys karakterer og detaljorienterte stil. 
Nå får vi dessuten en ny Ryan for den lille skjermen, spilt av den sympatiske John Krasinski (amerikanske «The Office», og mannen bak en av dette årets beste filmer, «A Quiet Place»). 

Amazon Prime har til nå hovedsakelig konsentrert seg om mindre, nisjeorienterte TV-serier. 
«Jack Ryan» er det første forsøket deres på å gå Netflix og HBO mer aktivt i næringen. 
Skuespillerne utstråler watt, og det er eksplosjoner og påkostede actionscener i alle de tre episodene VG har fått se. 

Ja, så til de grader på stortrommen slår de, at de til og med har ringt vår egen Morten Tyldum for å be ham om å ta seg av pilotepisoden. 
Det gjør han med brukbar bravur, selv om denne anmelder fant den avsluttende actionscenen en smule dunkel. 

Ryan var i sin tid et produkt av den kalde krigen. 
I 2018 har produsentene Carlton Cuse og Graham Roland, som begge var involvert i «Lost» (2004-2010), lagt seg i selen for å gjenoppfinne ham for en ny tid – og en annen og mer uoversiktlig krig. 
Nemlig den mot islamistisk terror, utkjempet av et land, USA, som ikke lenger har den samme klokkertroen på sin posisjon i verden. 

«Jack Ryan» bruker usedvanlig mye tid på å tegne mangefasetterte portretter av menneskene som tross alt er skurkene her. 
Jemenitten som Ryan frykter kan bli «den nye Bin Laden», Suleiman (Suliman), er i den anledning blitt utstyrt med et fullt liv, komplett med komplekse familieproblemer og en traumatisk barndom (takket være USAs fremferd i Libanon tidlig på 1980-tallet). 

Ja, et såpass anstrengt forhold til amerikansk utenrikspolitikk har serien, at old school-republikaneren Clancy kanskje ikke ville ha gjenkjent universet han selv skapte. 

En av amerikanerne i felten fremstilles endog som så simpel at han bruker den verste av alle tenkelige torturmetoder – musikken til countryartisten Toby Keith – for å få fangene til å plapre. 

Jack Ryan, på sin side, ville aldri funnet på noe slikt. 
Ryan, som til daglig overvåker pengestrømmer på CIA-hovedkontoret i Langley, Virginia, er i det hele tatt hel ved fra ende til annen. 
Ikke bare har bakgrunn i militæret og en fortid på Wall Street. 
Han er også sårbar, idealistisk og tilsynelatende fomlete og forsiktig. 
(Helt til han ikke er det lenger, selvsagt). 

Han er det motsatte av en «ugly American» og en ufeilbarlig alfahann: 
Når han får juling, gjør det vondt. 
Krasinski, som har kroppen til en agenthelt og øynene til en bekymret cocker spaniel, får full bruk for sjarmen han besitter. 
Også på kjærlighetsfronten, der han får et godt øye til Cathy Mueller (Cornish), doktordatteren til en tidligere sjef i finansbransjen. 

Den coole Wendell Pierce gjør som alltid godt arbeid som Ryans overordnede, James Greer. 
Manusforfatterne har gjort Greer til en troende muslim i «Jack Ryan». 
Jeg sa jo at gjort seg flid med å gjenoppfinne disse figurene for en ny tid. 

Men er alle disse nye, modifiserte karakterene tilstrekkelig til at «Jack Ryan» – serien – virkelig føles ny? 
Etter tre episoder: 
Nei, ikke helt. 

Etter «Homeland», «24» og et utall kinofilmer hvori amerikanske agenter bekjemper terror i eksotiske land, er det fristende å tenke at post-11. september-spionthrilleren er en smule utspilt nå. 

Plottet med Jack Ryan selv i hovedrollen fremstår faktisk som generisk og drøvtygget i sammenligning med to av seriens mindre historier: 
Den om en droneoperatør i Las Vegas (John Magaro), og den om en terroristhustru som forsøker å beskytte barna sine (Dina Shihabi). 

Det er disse, og ikke Jack Ryan selv, som påkaller den største interessen i løpet av de første tre timene, og blir de beste argumentene for å investere fem til. 

Anmeldelsen er basert på tre av åtte episoder 
",1
"Filmanmeldelse «The Spy Who Dumped Me»:Spionene som ble sølt bort 

Innledningsvis lovende. 
Snart usalig rørete. 

ACTIONKOMEDIE 

«The Spy Who Dumped Me» 

USA. 
15 år. 
Regi: 
Susanna Fogel. 

Med: Mila Kunis, Kare McKinnon, Justin Theroux, Sam Heughan 

Det er én grunn til å se «The Spy Who Dumped Me». 
Det er Kate McKinnon – en av disse naturbegavede komikerne man ikke helt kan forklare hvorfor er så morsom, men som bare er. 

Selv McKinnon er imidlertid ikke i stand til å holde liv i denne rørete, klønete action- og komediehybriden, i hvert fall ikke i mer enn cirka 45 minutter. 
Da er det dessverre én time og ett kvarter igjen av den. 

Audreys (Kunis) kjæreste Drew (Theroux) er borte som dugg for solen. 
Årsaken til forsvinningsnummeret, som har gjort Audrey og bestevenninnen hennes Morgan (McKinnon) så sinte at de brenner alle de etterlatte greiene hans (med ett viktig unntak), er relativt dramatisk: 
Han er en agent; opptatt – får vi tro – med å redde verden fra terrorister. 
Kjærligheten er ikke bare bare. 

Audrey og Morgan er ikke verdens mest ambisiøse kvinner. 
Men før vi vet ordet av det er de på vei til Wien, og deretter Berlin, Praha, Paris, Budapest og Amsterdam. 
Dette er steder de finner ekstremt eksotiske. 
Og et eller annet sted på veien blir våre heltinner de reneste «spionene», de også. 

I tillegg til å være en oppvisning for McKinnons uutgrunnelighet, vil «The Spy Who Dumped Me» nemlig være en actionfilm også. 
Ett er sikkert: 
Det er den mest voldelige «komedien» jeg har sett på en stund. 
Folk slaktes ned for fote. 
Det er ikke noe å si på at filmen har 15-årsgrense. 

Thrillerhistorien, slik det er, kunne vært skrevet på utsiden av en minnepinne. 
Det sier noe om regissør Fogels manglende kontroll over materialet at det likevel er vanskelig å henge med i dumhetene. 
Enn si bry seg noe om dem. 

Smilet stivner som nevnt etter rundt tre kvarter, hvori McKinnon har absolutt alle de morsomme replikkene (jeg likte spesielt den om at Edward Snowden er fan av ska-musikk). 
Deretter sitter vi igjen med det amerikanerne kaller «a hot mess». 
Bare rør. 

Å se McKinnan sitte på en benk i en park og snakke med seg selv i to timer ville trolig vært å foretrekke. 
",0
"TV-anmeldelse «The Innocents»:Ulmende «norsk» uhygge på Netflix 

Spenningen bygges langsomt og lagvis i Netflix-serien som blander elektrisk tenåringsforelskelse med det overnaturlige – og interessante norske innslag. 

«The Innocents» 

Sci-fi-serie i 8 episoder 

På Netflix 24. august 

Med: Guy Pearce, Sorcha Groundsell, Percelle Ascott, Trond Fausa, Jóhannes Haukur Jóhannesson, Ingunn Beate Øyen, Lise Risom Olsen 

Regi: 
Farren Blackburn, Jamie Donoughue 

Det er ingen plottblotter å fortelle at «The Innocents» handler om 16-årige June som er hamløper – hun kan anta skikkelsen til ulike folk hun møter. 

Da vi møter henne, nærmer June seg 16-årsdagen og faren forbereder henne på at de skal kutte båndene til lokalsamfunnet og reise bort for godt – angivelig for hennes eget beste. 
Hun skriver kjærlighetsbrev til Harry i smug og de planlegger å stikke av sammen. 
June vil rømme fra den ukjente skjebnen, og Harry vil unnslippe byrden med hovedansvaret for sin syke far. 

Parallelt med tenåringenes historie i Storbritannia, følger vi i Norge det som fremstår som en sekt - Sanctum, der Guy Pearce spiller professoren Halvorson som styrer en gruppe som muligens også er hamløpere. 
Mellom fjell og daler utføres det eksperimenter vi ikke helt vet hva vi skal tro om. 

Med i miksen har vi Trond Fausa Aurvåg som Alf – en fyr som følger etter June, og islandske Jóhannes Haukur Jóhannesson som Steinar – en truende skikkelse med bånd til professoren. 

June vet ikke at hun kan skifte skikkelse. 
Det kommer som julekvelden på kjerringa (og kjæresten) midt i deres romantiske flukt. 
Sorcha Groundsells eteriske traktering av rollen minner om Eilie Harboes naturkraft-kanalisering i «Thelma». 

I stemning og estetikk kan «The Innocents» ligne på dystre, danske «Heartless» – også en sanselig ungdomsserie som blander tenåringers drifter med overnaturlig elementer. 

Spenningen ligger ikke så mye i handlingen – selv om det serveres et assortert utvalg jakt– og overfalls-scener – som i bildene, lyset, landskapet, lydbildet og det sprakende samspillet mellom Groundsell og Percelle Ascott som spiller Harry. 

Serien slanger seg frem mens bit for bit skaller av som skjell fra et skinn. 
Det går ikke raskt – «The Innocents» vil oppleves som treg for noen. 

Men for andre vil dens ulmende uhygge og magiske metamorfose-mysterium passe som hånd i hamske. 

Anmeldelsen er basert på fire episoder. 
",1
"Filmanmeldelse «BlacKkKlansman»:Blodig alvorlig farse 

Et fyrverkeri av en film. 

DRAMA/KOMEDIE 

«BlacKkKlansman» 

USA. 
12 år. 
Regi: 
Spike Lee. 

Med: John David Washington, Adam Driver, Topher Grace, Laura Harrier. 

Tidlig 1970-tall. 
Unge, svarte Ron Stallworth (Washington) får jobb i politiet i Colorado Springs. 
Etter en deprimerende tid som løpegutt i arkivet, blir han satt til å finne på noe i etterretningsavdelingen. 

En dag kommer han over en annonse i avisen: 
Den lokale avdelingen av Klu Klux Klan – de liker best å kalle seg bare «Organisasjonen» nå – søker nye rekrutter. 
Skulle han prøve å infiltrere dem på noe vis, kanskje? 
Stallworth legger an den hvite, litt trangrumpete stemmen sin og slår nummeret. 
Han er inne! 

Problemer oppstår selvsagt idet lokallaget vil møte ham. 
Løsningen blir at politiet sender Stallworths kollega Flip Zimmerman (Driver) i stedet. 
Han er ikke svart. 
Men han er jødisk. 
«Jeg har faktisk aldri tenkt noe særlig på det før nå», sier han melankolsk. 
«Nå tenker jeg på det hele tiden». 

Det er absurd høyt spill. 
Men det går seg til, i hvert fall sånn innledningsvis. 
Zimmerman får vite at lokallaget planlegger en terroraksjon mot den svarte studentunionen. 
For å gjøre situasjonen enda mer prekær, er Stallworth i ferd med å forelske seg i dennes vakre leder, Patrice (Harrier). 

Planen er dum, men potensielt katastrofal. 
Således summerer den egentlig opp hele poenget i hele denne sprell levende filmen: 
KKK er en organisasjon av konspirasjonsteoretikere og nolduser. 
Men at de er idioter, gjør dem ikke ufarlige. 
Snarere tvert imot. 

Det er en stund siden Spike Lee evnet å injisere seg inn i samtiden like elegant som han gjør med «BlacKkKlansman» (som utrolig nok er basert på virkelige hendelser). 
Brenselet hans er selvsagt den nakne, stygge rasismens comeback i den amerikanske «mainstreamen». 

Lee levner liten tvil om at han anser Donald Trump for å være fullbyrdelsen av den heslige drømmen til David Duke; Louisiana-politikeren og klanmedlemmet som her er spilt av Topher Grace. 

Regissøren blir ofte beskylt for å være didaktisk og propagandistisk. 
Lee utviser ikke alltid et like subtilt håndlag. 
Når klanmedlemmene og Duke hoier «America first» og «let America achieve it’s greatness again», er de de som vil mene at han blir vel bokstavelig. 

For min egen del reagerer jeg ikke på det. 
Ikke denne gangen. 
Lee skal få lov til å mate poenget sine inn med skje, all den tid han har et godt poeng. 

Når han lar opprivende opptak fra fjorårets «Unite the Right»-rally i Charlottesville, Virginia avslutte filmen, komplett med en president som uttaler at «det var gode folk på begge sider», føles det ikke som en pekefinger i trynet, men som den eneste naturlige måten å runde av på (sekvensen etterfølger en av hans patenterte «dolly-effekter»): 
Med et rettskaffent slag i magen. 

Sekvenser som dette passer utmerket godt inn i Lees tvers gjennom urene, men alltid filmatiske stil. 
«BlacKkKlansman» bobler av visuelle ideer og innfall, ikke minst sinnrike referanser til filmhistorien. 
Filmen innledes med en sekvens fra «Tatt av vinden» (1939), og fungerer som en sint parafrase over D.W. Griffiths teknisk revolusjonerende, men notorisk rasistiske storverk fra 1915, «Birth Of A Nation». 

I én bravurasekvens kryssklipper Lee scener fra en latterlig klansseremoni, der gjestene spiser popcorn og ser nettopp «Birth Of A Nation», med en tale i det svarte studentforbundet, der et tidsvitne (selveste Harry Belafonte), forteller om grusomheter som utspilte i filmens kjølvann, og åpenbart var inspirert av den. 

Det er flere slike store visuelle øyeblikk: 
En lang tale i studentunionen, karismatisk levert av Corey Hawkins og akkompagnert av maleriske portretter av svarte ansikter. 
Klubbsekvensen like etterpå, der slitet i livet forløses på dansegulvet, akkompagnert av Cornelius Brothers & Sister Rose’ «Too Late To Turn Back Now». 
Bildet før rulletekstene, der et amerikansk flagg tappes for farger og ender opp som sorthvitt. 
For eksempel. 

Nå hadde jeg nesten glemt å understreke at «BlacKkKlansman» er en komedie. 
En besk og blodig alvorlig farse. 
Jeg har heller ikke hatt tid til å bemerke at skuespillet er tvers gjennom utmerket. 

Adam Driver, en skuespiller undertegnede så langt ikke har hatt all verdens tid til overs for, er helt suveren her. 
John David Washington – sønnen til Denzel (som jo spilte Malcolm X i Lees film med samme navn fra 1992) – har sin fars ro, hans «cool», og en tørt humoristisk stil. 

«BlacKkKlansmann» utspiller seg for 40 år siden, men handler på alle måter – dessverre – om 2018. 
Lee er en amerikansk skatt, og dette er den mest pregnante filmen hans. 
",1
"Filmanmeldelse «Book Club»:Pantertanter 

Fint at denne filmen finnes. 
Synd den ikke er mye bedre. 

KOMEDIE 

«Book Club» 

USA. 
Tillatt for alle. 
Regi: 
Bill Holderman. 

Med: Diane Keaton, Jane Fonda, Candice Bergen, Mary Steenburgen, Andy Garcia, Don Johnson. 

Hotellgründeren Vivian (Fonda), den føderale dommeren Sharon (Bergen), Diane (Keaton) – hun er visst «bare» en mamma – og Carol, som det er nokså uklart hva driver med (hun er i alle fall spilt av Steenburgen), har en bokklubb sammen. 

Den startet med noe erotisk, men høyverdig (Erica Jongs «Jeg tør ikke fly») for 40 år siden. 
Nå, i 2018, og med alle de fire midt i en mellomfornøyd periode av livet, er turen kommet til (gjesp) «50 Shades 
Of Grey». 

Der er Vivian, den mest seksuelt utagerende i gjengen, som insisterer. 
Hun er ikke lenger ung, men stadig like singel. 
Sharon, som ikke har hatt sex på 18 år («de lykkeligste årene i mitt liv»), protesterer. 
Carol vil gjerne piffe opp samlivet med sin stødige, men midlertidig impotente mann (Craig T. Nelson). 

Diane har på sin side mistet ektemannen for ikke så lenge siden, og er nå belemret med to gørrkjedelige streitinger av noen døtre som behandler henne som et barn. 

Det sier seg selv at alle leser åndsverket. 
Og at det får konsekvenser av det seksuelle slaget for alle. 

Selve premisset i «Book Club» – altså bokklubben – er en tynn kleshenger å henge en sexkomedie-for-godt-voksne/romantisk komedie på. 
Det er som om filmmakerne selv mer eller mindre glemmer det etter en halvtimes tid. 
Det hadde vært til å leve med, dersom resten av manuset hadde gnistret av vidd og overskudd. 

Men akk, det gjør det ikke. 
Det er atskillig tynnere enn en farse på Dizzie-teateret faktisk, så godt som ribbet for morsom verbal humor. 
Latskapen er signert Erin Simms og Bill Holderman, og «Book Club» er sistnevntes regidebut. 

Også på dette feltet er filmen utilgivelig slapp. 
Holderman har hverken øye eller energi, og yter lite som kan sies å være på et høyere nivå enn i en middels 1990-talls-situasjonskomedie på TV. 

Det er opp til skuespillerne å redde stumpene, hvilket de i en viss grad gjør. 
Andy Garcia er med, i en rolle som er mistenkelig lik den han spiller i ferske «Mamma Mia: 
Here We Go Again» – forføreren som er litt mørk og litt mystisk, men grunnleggende sett like lett å ha med å gjøre som en kniv i varmt smør. 

Filmen klarer kunststykket å dypt fornærme den sympatiske Wallace Shawn, og gir Ed Begley Jr. svært lite å spille på. 
Da går det noe bedre med Richard Dreyfuss og tidligere nevnte Nelson. 
Samt Don Johnson, som gjør det greit som «mimbo» – mannlig bimbo. 

Det er selvsagt damene det handler om her, og de er riktig gode (samt, som den oppmerksomme leser vil skjønne, modellert etter «Sex and the City»-arketyper). 
Det er godt å se Bergen igjen, enda så streit rollen hennes er, og Fonda har det øyensynlig gøy som samvittighetsløs «maneater». 

Steenburgen er effektiv som hun søte, men sultne. 
Og Diane Keaton er Diane Keaton, med alle sine patenterte nevrotiske geberder. 
Hun spiller fremdeles «Annie Hall» (1975), ja. 
Men hvem får nok av «Annie Hall»? 

Hollywood-filmer om seksuelt aktive voksne kvinner gror ikke på trær. 
«Book Club» kunne således blitt en viktig film. 

Det er den ikke blitt, og det er til tider fortærende å se så betydelige skuespillerressurser bli avspist med så syltynt materiale. 

Det er en smule tragisk at «Book Club» ikke er mye bedre enn den er. 
Men det er bedre at den finnes enn at den ikke gjør det. 
",0
"Filmanmeldelse:De Utrolige 2: 
Superkult - igjen 

Endelig en Pixar-oppfølger som virker. 

ANIMASJON/BARN: 
De Utrolige 2 USA, 6 år NORSKE STEMMER: 
Atle Antonsen, Lisa Tønne, Jeppe Beck Laursen REGI: 
Brad Bird 

2004-filmen «De Utrolige» hadde noe sin superkraft i at superheltfilmer generelt ikke var det helt store på den tiden. 
Og at filmen, i stedet for å være en superheltparodi, gjorde supringenes hverdagslighet til selve budskapet. 

Slik forholdt den seg perfekt til Pixars filosofi: 
Historien er viktigst. 
I oppfølger-raidet som animasjonsstudioet har kjørt de siste årene har ikke dette dogmet alltid vært like viktig. 

En oppfølger til «De Utrolige» har således vært en slags skremmende tanke i det fjerne. 
Noe man egentlig aldri håper skal skje. 

Spesielt fordi superhelt-temaet har blitt så ordinært at man skal jobbe litt for å finne en kinofilm som ikke har en eller annen form for Marveldrømmende dragning over seg. 

Heldigvis tar «De Utrolige 2» i stedet det beste fra sin opprinnelige fortelling og viderefører det på elegant og, eh, supert vis. 
Handlingen starter i samme sekund som første film sluttet (tydeligvis en ting i Disneykonsernet; også «Star Wars: The Last Jedi» bruker dette kontinuitetsgrepet). 
Deretter vrir den, slik oppfølgere skal gjøre, den opprinnelige historien bak fram. 
Det betyr at far steller hjemme, mens mor er den smigrete superheltinnen som skal gjøre de forbudte superheltene great again. 

Her nærmer først filmen seg en ekstremt gammeldags kjønnsbalanse, med faretruende overvekt av «ha, ha, se så klønete far er når han skal passe på huset-vitser». 
(Det omvendte, med mor hjemme og far på jobb i originalen var for øvrig like platt). 
Før den snur om fullstendig, og gjør diskusjoner om frokostblanding, bleieskift og «matte er matte» til noe mye mer dyptpløyende og underholdende enn «Mad Men - bare med superhelter»-tidskoloritten skulle tilsi. 

Ikke minst fordi man utforsker barnas utvikling vel så mye som de voksnes. 
Regissør Brad Birds fortellertempo og actionforståelse bærer preg av at han siden sist blant annet har laget en av de beste Mission: 
Impossible-filmene. 
Men også at han endelig mestrer menneskeligheten han har vist helt siden «Gutten og Jernkjempen» (1999). 

«De Utrolige 2» er på alle måter en mye mer fartsfylt og voldsom fortelling. 
Så kan man selvsagt henge seg opp i at den, som nevnt, egentlig er en speiling av forgjengeren. 
Men måten universet og karakterne spres ut i filmen gjør den like mye til en forlengelse av opphavet. 
Sånn sett er dette den sterkeste Pixar-oppfølgeren siden «Toy Story 2». 

Og det er - defintivt - utrolig . 
",1
"TV-anmeldelse «Love Island Norge»:Jakten på kjedeligheten 

Mer alkohol, fort. 

«Love Island Norge» 

Norsk datingreality på Viplay, Viafree og TV3 hver dag kl. 21.30 

Programleder: 
Tone Damli 

TV3 har satset tungt på at «Tone Damli-effekten» skal lokke folk til den norske utgaven deres av det britiske «konseptet» «Love Island». 
Den kan saktens komme godt med. 

For å ta det viktigste først: 
Hvordan klarer hun seg, Sirenen Fra Sogndal? 
Helt greit, i et format som da heller ikke krever så mye. 
Damli virker avslappet og sjarmerende i samtale- og intervjusekvensene, men blir nokså mekanisk i nebbet når hun må lese fra manus; det vil si når hun må redegjøre for spillets latterlige og ikke så rent lite forvirrende regler. 

Damli-junkies kan glede seg over at hun er mye på skjermen i den første episoden (det blir trolig mindre etter hvert). 
Hennes tilstedeværelse sørger i alle fall for at fortellerstemmen – type nærradiokjekkas – ikke får så veldig mye spillerom. 
Det skal alle være glade for. 

Bringer «Love Island Norge» noe annet nytt til det televisuelle kjøttmarkedet da? 
Fint lite. 
Annet enn en «app» som skal la seerne (om det blir noen) påvirke innholdet, samt 10+ norske unge voksne som virker like brydd over å være der, som vi er for at vi ser på. 

De ti deltakerne (eller rettere sagt elleve, straks tolv) kanalen har klart å skremme opp til å la seg låse inn i en «luksusvilla» på Gran Canaria, for at de der skal finne kjærligheten ved å bli tvunget til å dele seng fra første natt, i en felles sovebrakke (!), virker nemlig å være en klønete, kjedelig og – verst av alt – sjenert gjeng. 

Det er selvsagt dumt å trekke forhastede slutninger om hva som «bor» i disse menneskene før man har sett hvordan de oppfører seg i fylla. 
Men det virker ikke spesielt lovende. 

Selv den selvnytende nevemagneten Andreas slår en som en dypest sett helt grei gutt fra nisselandet. 
Han er tilsynelatende med for å få seg en dame han kan vise frem på Instagram – han er veldig opptatt av Instagram – men virker god og grei under manbun-en. 

Andre som skiller seg ut? 
Vel, Magnhild sier at det forrige forholdet hennes endte med «inkassokrav, kjønnsykdommer og depresjon», og viser således at hun kan snakke i hele setninger. 

Men de andre? 
Pah. 
Med mulig unntak av den rappkjeftede Sofia, som kastes inn som en «wild card» i slutten av den første episoden, er det ingen personligheter her som synes i stand til å besørge den nødvendige synergien mellom TV-program og mediene, det være seg de sosiale eller tradisjonelle, som programmer som dette er avhengig av. 

Andre ting å nevne? 
Egentlig ikke, bortsett fra at estetikken er som hentet fra en Piz Buin-reklame: 
Sterke middelhavsfarger, hårløse sixpacker og barberte, glinsende legger over hele linja. 
Vi har, for å si det mildt, sett det før. 
Vi har sett det atskillig bedre også. 

Alle som har vært utsatt for «Jakten på kjærligheten» eller «Paradise Hotel» («pærra», blant kjennere) vil både kjenne seg igjen og føle seg snytt. 
«Love Island Norge» mangler foreløpig helt den sjarmen som noen ganger kommer til syne i førstnevnte, og all den sleske, spinnvilt narsissistiske energien i sistnevnte. 

Det eneste som kan redde stumpene av «Love Island Norge», er mer alkohol. 
Mer alkohol, mye alkohol, fort. 
Om ikke deltakerne begynner å drikke snart, er det overhengende fare for at seerne gjør det. 
Av ren, skjær kjedsomhet. 
",0
"Filmanmeldelse «The Equalizer 2»:Kjøtt og poteter-action 

Denzel Washington tar pengene og stikker. 

ACTION/THRILLER 

«The Equalizer 2» 

USA. 
15 år. 
Regi: 
Antoine Fuqua. 

Med: Denzel Washington, Ashton Sanders, Pedro Pascal, Melissa Leo. 

Folk som så for mye på TV på 1990-tallet vil minnes «The Equalizer» og dens ampre hovedrolleinnehaver Edward Woodward. 
Det virket som om serien, som ble produsert i årene 1985-1989, gikk i repriseloop på TV3 (eller var det TVNorge?) gjennom store deler av tiåret. 

For fire år siden, i 2014, kom så den obligatoriske filmversjonen. 
Nå med Denzel Washington i hovedrollen. 
Amper, han også, med en fortid vi bare skimter glimtvis (han har åpenbart jobbet for en eller annen etterretningsorganisasjon i et tidligere liv, et liv som tok slutt da kona hans døde). 

I den forrige filmen jobbet Robert McCall, som han heter, i en byggevarebutikk. 
Nå, i «The Equalizer 2», kjører han en Lyft – som er det samme som Uber, bare rimeligere ­– gjennom Bostons gater. 
På fritiden tar han ekstraknekk som drapsmaskin, og fjerner dårlige menn fra jordens overflate. 
Han har ikke glemt gamle kunster, serru. 

Washington er egentlig en altfor god skuespiller til å bruke tiden og talentet sitt på klisjéstappet, gammelmodig B-filmaction av denne typen. 
Hans ensomme hevner er en taus-men-karismatisk utgave av en arketyp som gjerne ble gestaltet av Clint Eastwood og Charles Bronson i VHS-dagene, og overraskende nok har lokket Liam Neeson inn i folden i våre. 

McCall er mutt, men rettskaffen; sindig, men livsfarlig – og du har sett variasjoner av ham tusen ganger før. 
Han er velmenende, og redder nabogutten fra en fremtid som tidlig død «gangbanger». 
Men han sparer sitt største overskudd til de gangene han må uskadeliggjøre folk, gjerne tre-fire om gangen. 

Actionscenene i «The Equalizer 2» er brukbare, men noe sendrektige sammenlignet med dagens standard (ikke minst sammenlignet med «Mission Impossible: Fallout»). 
Litt løse i fisken, liksom – selv om det ganske riktig gir en viss tilfredsstillelse å se bæssfar Denzel (63) ta seg av et halvt dusin pappagutter på et hotellrom. 

Historien? 
Det handler om ublide møter med gamle, korrupte venner fra det tidligere livet, «venner» som nå har vært så dumme å legge seg ut med et av de få menneskene i verden som McCall synes er noe å spare på (Melissa Leo som Susan Plummer). 

Filmen ender slik alle rett-på-video thrillere hadde det med å ende på 1980-tallet: 
Med en «showdown» i forlatte omgivelser, denne gangen i den stormfulle småbyen McCall en gang levde i. 
Alt er klisjeer i «The Equalizer 2». 

Ikke så innmari fett da, kanskje? 
Ikke innmari, nei. 
Det skal noe til å betrakte «The Equalizer 2» som stort til film. 

På den annen side: 
Det er en del redelig kjøtt-og-poteter action av den gamle skolen her. 
Det er en slik film man ikke slår av når den en dag i fremtiden kommer til å gå i repriseloop på TV3 (eller blir det TVNorge?). 
",0
"Filmanmeldelse «Karsten og Petra på skattejakt»:Slapp syver 

Den syvende og angivelig siste filmen om Karsten og Petra. 
Og det kan saktens sies å være greit nå. 

BARNEFILM 

«Karsten og Petra på skattejakt» 

Norge. 
Tillatt for alle. 
Regi: 
Aurora Gossé og Arne Lindtner Næss. 

Med: Alba Ørbech-Nilssen, Oliver Dahl, Ivar Nørve, Janne Formoe. 

Dette er den syvende filmen om Karsten og Petra. 
«Karsten og Petra på skattejakt» er basert på et manus av Birgitte Bratseth, som igjen baserer seg på Tor Åge Brinsgværd og Anne G. Holts bedårende barnebok-karakterer. 

«Karsten og Petra»-filmene har alltid vært enkle, nesten simple. 
Det har vært noe av sjarmen også. 
I en tid da underholdningen selv for de aller minste kan oppleves som stressende og sukkerstimulert – jfr. de mange animasjonsfilmene fra utlandet – har det vært OK å ha et alternativ som nøyer seg med å være blidt blåøyd, og like lite utfordrende som et barnetimeprogram fra 1973. 

Men det er noe både stivt og slapt med «Karsten og Petra på skattejakt». 

De to bestevennene Karsten og Petra er på sommerferie på Hvaler. 
Morfar (Nørve) og bestemor Esther (Sigrun Enge) tar seg av dem. 
De to barna finner en gammel boks – en tidskapsel – som morfar i sin tid gravde ned sammen med gutten som var hans bestevenn for en sommer for over seksti år siden, Alfred. 
Morfar og Alfred har ikke sett hverandre siden da. 

Boksen inneholder spor som leder til andre «skatter». 
Rebusløpet/skattejakten er i gang, og skal lede til et sentimentalt klimaks. 

De voksne i «Karsten og Petra»-filmene har alltid vært ukompliserte. 
Her er de tegnet som vandrende spørsmålstegn, som lite annet kan gjøre enn å gå rundt med vidt oppsperrede øyne og si «jaaaa!». 

Ikke noe stort problem i seg selv, det er så, men man tar seg i å lure på om barn egentlig kan kjenne seg igjen i en verden der alle oppfører seg som umælende kosedyr hele tiden. 

Settingen – sommer, strand, sandslott – er idyllisk. 
Men følelsen av budsjettsparebluss er påtakelig. 
Det er mer sommerstemning i to minutter av «Vi på Saltkråkan» enn hele «Karsten og Petra på skattejakt» til sammen. 

Ørbech-Nilssen og Dahl er som vanlig ytterst sjarmerende i tittelrollene, både med og uten de snakkende kosedyrene Løveungen og Frøken Kanin. 
Det er de to som holder dette superspinkle byggverket sånn noenlunde oppe. 

Men alt i alt det er lite med «Karsten og Petra på skattejakt» som rettferdiggjør en tur på kino. 
I hvert fall om vi ser bort fra verdien av å introdusere barn for kino sånn i sin alminnelighet. 
",0
"TV-anmeldelse «Conspiracy Of Silence»:Slanger i «folkhemmet» 

Fint med en skandinavisk krim som faktisk handler om noe. 
Men helt vellykket er den ikke. 

«Conspiracy Of Silence» 

Svensk krimserie i åtte deler 

Premiere på Viaplay fredag 14. september 

Regi: 
Charlotte Brändström 

Med: 
Vera Vitali, Jens Hultén, Henrik Mestad, Josefin Asplund 

«Conspiracy Of Silence» har et par ting gående for seg. 
Den første er at det ikke er en typisk «scandi crime»/«nordic noir»-serie. 
Det var ingen stygt maltrakterte lik som lå frosne i snøen i de fire episodene VG har sett. 

Den andre er at det er brukt penger på den. 
Nå er det i og for seg mulig – ja, absolutt sannsynlig – at serien har jukset med opptakene som skal være fra Za’atar-leiren i Jemen, Brussel og Abu Dhabi. 
At oversiktsbildene vi ser, er skutt fra en drone, og at interiørscenene egentlig er innspilt på Östermalm i Stockholm. 

Men det er i alle fall eksplosjoner i serien. 
Og Henrik Mestads garderobe ser ikke billig ut. 

Den tredje er enkelte av skuespillerne, så som nettopp Mestad og kvinnen med det utmerkede navnet Vera Vitali, er ganske gode i den. 

Sistnevnte spiller en journalist hvis spesiale er å intervjue «sterke kvinner i utsatte posisjoner» for en nettside (artikkeltittel: 
«Hun ofret alt»). 
Da faren hennes, en alkoholisert mann som pleide å jobbe for en papiravis (noe manusforfatterne åpenbart synes er mye flottere, de maser om det hele tiden), blir sporløst borte, er det nærliggende å tro at det har noe med den store interessen hans for den svenske våpeneksportbransjens mer lyssky sider å gjøre. 

Anders Spetz (Mestad) gir seg ut for å være en lobbyist som «får ting gjort» i denne, men har åpenbart lite rent mel i posen. 
Jens Hultén spiller Robert Kastell (klassisk krimnavn!), en mann som da han kommer hjem til Sverige igjen etter 30 år, har mye uoppgjort med nettopp Spetz. 

Vi aner tidlig at de to var alen av samme stykke i hine hårde dager, men at det endte skikkelig dårlig. 
Ja, med et mord(forsøk), faktisk. 
Og er egentlig datteren som Spetz kaller sin egen, den naive og nevroseplagete Johanna (Asplund), egentlig hans eller Roberts? 
Vi undres. 

Spetz jobber med å få gjennom et våpensalg til Indonesia da han finner ut at nemesisen Kastell er tilbake i byen. 
Det blir stressende dager. 
Selve våpendealen henger i en tynn tråd (et svensk lokalsamfunn er avhengig av den, får vi vite), og Spetz omgir seg med noen ganske så talentløse våpendragere. 
Journalisten Åsa (Vitali) er også i ferd med å lukte lunten. 

Kontinuiteten er ofte ustø (går det virkelig så raskt å komme seg fra den ene siden av Stockholm til den andre? 
Svaret er nei). 
Slåsscenene, som det er mange av, er påtagelig lavenergiske. 
«Cliffhangerne», som det heter på svorsk, er «sådär» (da er jeg snill). 

Det er gammelt nytt at journalister klager når TV-serier skildrer pressemiljøet på utroverdig vis, noe «Conspiracy Of Silence» til fulle gjør. 
Men det stopper ikke der. 
Serien evner å gi merkelig misforståtte innblikk i en rekke andre bransjer også: 
Kommunikasjons- og PR-bransjen, for eksempel, og politiet. 
Bildet den gir av politisk arbeid føles heller ikke overbevisende. 
Ja, selv kolonial- og renseribransjen synes serien å ha tatt kraftig feil av. 

Apropos sistnevnte: 
Krister Henriksson er skuespilleren som koser seg mest her, som edderkopp-i-underverdenen mannen som tidligere het Martin Lindhe, men nå sminker seg og kaller seg Marianne. 
Svensker, altså! 
De er så progressive! 

«Conspiracy Of Silence» er ambisiøs nok til å ha et tema utover de vanlige drapsgåtegreiene, altså våpeneksport, og det kan virke som den kommer til å dra en rød tråd helt til Palme-drapet også. 
Den skal ha for å spenne buen høyere enn det som vanlig i skandinaviske krimserier, men må samtidig sies å spenne den for høyt for sitt eget beste. 

Folk som ser veldig mye på TV, kan godt gi den en sjanse. 
Alle andre kan leve videre i lykkelig uvitenhet. 

Anmeldelsen er basert på fire av åtte episoder 
",0
"Filmanmeldelse:«Rekonstruksjon Utøya»: 
Fra Ungdommen 

Den eneste filmen om Utøya du trenger. 

DOKUMENTAR: 
Rekonstruksjon Utøya REGI: 
Carl Javér Vises på BIFF denne uken 
På kino fra 19. oktober 

Fire Utøya-overlevende. 
12 ungdommer. 
1 psykolog. 
Og et filmteam. 
Samlet i Nord-Norge for å la de overlevende fortelle sine historier fra Utøya. 
Og de andre gjennomleve dem. 

Først framstår det som en litt merkelig øvelse. 
Scenografien er så enkel at det kun er selve fortellingen som tar plass. 
Hvit teip markerer områder på Utøya mot beksvart gulv. 
Fortelleren velger en representant blant ungdommene til å være seg selv i historien. 
Så velges dramatisering av skuddlyd, basert på beskrivelsen til fortelleren. 

Og så framfører helt vanlige ungdommer et rollespill der andre, helt vanlige ungdommer blir jaget av en massemorder. 
Ungdommer som får beskrevet de samme scenarioene som de overlevende fortellerne har opplevd, som må gjennomgå prosesser der de tar avgjørelser som ville fått ugjenkallelige konsekvenser for eget liv om det hadde vært ekte. 

Når det fortelles, føles det nesten ekte. 
Måten disse fire, fremdeles unge menneskene, forteller det som skjedde dem 22. juli for sju år siden er sobert, klart og smertelig følbart. 
Det blir mye mer ekte fordi omgivelsene er så sparsommelige, så ikke-eksisterende. 
Kun opplevelsen som gjenfortelles og dramatiseres. 
Noen av dem så inngående livaktige at deltakerne ikke klarer å holde på tårene. 
Detaljer som at Rakel, en av de overlevende, observerte en snegle på støvelen mens man gjemte seg. 
Og tenkte at livet går uansett videre. 
Naturen fortsetter. 
Nære og grusomme øyeblikk, som ikke fortelles på annen måte enn slik det ble opplevd. 

Hver av de overlevende lager sin variant av fortellingen, sine øyeblikk. 
En husker skuddene som lyden av klapping. 
En annen vil ha dem skarpere, som en knipetang mot et stige. 
Ofrene får mulighet til å se seg selv utenfra, mens vi seere får beskrevet historier og opplevelser om noe vi sannsynligvis ikke kan forstå hvordan var. 
Men som vi likevel aldri må slutte å lytte til. 

Man skal ikke og kan ikke rangere disse fortellingene. 
Men den rolige og kontrollerte måten Torje beskriver sin historie, fjorten år i 2011, der han ser storebroren Viljar bli skutt (han overlevde), og hvordan han blir igjen helt alene er i alle fall den som sitter mest igjen i kroppen etterpå. 
Ikke minst fordi han velger en hammer som slår på et metalrør som skuddlyd. 

Mange har vegret seg for å se Erik Poppes film om Utøya. 
Det er greit, selv om den også kan gi mer enn en følelse av hvordan dette har vært. 
Såvidt jeg har forstått bør man uansett holde seg langt borte fra Paul Greengrass sin kommende film. 
Men «Rekonstruksjon Utøya» skal man ikke gå utenom. 

Som det sies her: 
«Det går ikke en dag uten at jeg tenker på de døde». 
Det er noe vi alle bør strebe etter. 
",1
"TV-anmeldelse:«Mayans M. C»: 
Motorsyklister på lavt gir 

Skuffende sønner av «Sons of Anarchy». 

«Mayans M. C» 

Krim/dramaserie i 10 deler 

På HBO Nordic fra 5. september 

Regi: 
Kurt Sutter m. fl. 

Med: Edward James Olmos, DJ Pardo, Clayton Cardenas 

Hvis man ikke helt har kommet over at «Sons of Anarchy» (2008-2014) er uunngåelig over, og ikke synes at Maggie Siffs tilstedeværelse i «Billions» er nok: 
Her er endelig den obligatoriske spin-off’en. 

Vi er i California, på grensen til Mexico. 
Noen år etter Jax Teller. 
I en fortelling som handler mer om narkotikakarteller enn folk på brummende sykler. 

Fortellermessig gjør den sånn sett noe riktig: 

I stedet for å basere seg på å spinne på én av karakterene i hovedserien, fortsetter den kun i samme univers. 

Med samfunnsøkonomiske problemstillinger som ikke ble tråklet ferdig der. 
Selv om et par tryner fra «SoA» dukker opp her også 

Hvis man elsket motorsykkeldelen i «Sons of Anarchy» (og det er vel ganske åpenbart at man gjorde det: 
Det er ikke så overdrevent mye biker-gjeng her. 

Det er mye mer om livet i Galindo-kartellet, deres leder og hans utfordringer i jobb og hjem. 

Og så er vi såvidt innom MC-gjengen Mayans. 
Ledet av Ezekiel «EZ» Reyes (Pardo). 
(EZ Rider, anyone?). 
Han blir vi altså ikke særlig godt kjent med. 
Serien balanserer språklig mellom spansk og engelsk, slik man alltid skal gjøre nå for tiden. 
Den balanserer også mellom den åpenbare konflikten mellom gruppetilhørighet og lojalitet, og egen integritet. 

Det føles som noe man har sett før - ikke på grunn av det, i alle fall underliggende, motorsykkeltemaet. 

Når man skjærer historien ned til basisen i disse to første episodene blir den kun enda en fortelling om narkotikaens råskap. 
Dop er dumt. 
Vold er teit. 
Å kombinere disse i en serie igjen, er for så vidt ikke noe stort problem i seg selv. 

Men her forteller man ikke noe man ikke har sett før. 
Man tror ikke nok på karakterene, eller mer presist: 
Bryr seg ikke nok om dem til at det blir skikkelig spennende å se hva som skjer videre. 

Når det er sagt: 
Dialogene er ikke så verst. 
Et par torturepisoder holder på å bli direkte ubehagelige. 
. Slåsskampene og oppgjørene, spesielt én et stykke ut i andre episode er nydelig koreografert. 
Det framstår som et ønske om å lage en blanding av «Narcos», «Breaking Bad» og «Sons of Anarchy». 
Hvilket i seg selv høres ut som en suksessoppskrift. 

Det blir det ikke når det føles som en serie skrevet av en som minnes å ha skrevet «Sons of Anarchy». 
Men som ikke helt lenger skjønner hvorfor han skrev den serien. 

Anmeldelsen er basert på de to første episodene. 
",0
"TV-anmeldelse «Maniac»:Manisk drømmeland 

Sprudlende science fiction-tøys som sjelden gir mening. 
Heldigvis. 

«Maniac» Amerikansk komidrama i ti deler Hele serien tilgjengelig på Netflix 21. september MED: Jonah Hill, Emma Stone m.fl. REGI: 
Cary Joji Fukunaga 

I en nær framtid, eller parallell fortid, gjøres et forsøk på å kurere sinnslidelser med en digital analyse som graver i hodet. 
Owen (Jonah Hill) og Annie (Emma Stone) er med i denne digital-lobotomien av ulike årsaker, men finner på mystisk vis sammen i drømmene sine… hei, ikke gå! 

Om du liker «Westworld», «Matrix», «Blade Runner» eller bare synes at alt David Lynch og Terrry Gilliam gjør er ubestridelig genialt: 
Det er mye å elske i «Maniac». 
Det er også mye å irritere seg over. 
Hvordan man stiller seg til de foregående regissørene er ganske avgjørende for hvilken side man havner på. 
OK, dere som prøvde å skjønne «Twin Peaks» kan slutte å lese nå. 

Denne merkelige ti episoder lange serien har så mye på hjertet at den lenge overpresterer på gode ideer og hinsides innfall. 
For ikke å snakke om vanvittig stilig og dyrt produksjonsdesign. 
Seriens sinnsyke fordel (den baserer seg på den sånn passe mellomgode TV2-serien der hovedpersonen «bare» var gal) er selvsagt at siden det meste foregår i hodene til rollefigurene, kan man endre miljø, setting og alt annet så ofte man orker. 

Dessuten må man ha god tålmodighet. 
Episode 1 og 2 er parallelle personintroduksjoner, slik at selve handlingen egentlig ikke begynner før i tredje episode. 
Og egentlig må man over i fjerde episode før det virkelig skjer noe. 

Saktegående greier altså. 
Men avkastningen er deretter. 
Historien snus i et stadig mer ekspanderende og parodisk filmunivers. 
Der man er innom alt fra ultravoldelige Tarantino-pastisjer til en underlig fascinerende fantasyfilm. 
Tregheten som dette surkler i kommer av at «True Detective»-regissør Cary Joji Fukunaga (som for øvrig er annonsert som kommende James Bond-regissør) nok en gang viser sin enestående evne til å tenke serier som en eneste stor film, og ikke som avsluttende episoder med krav til cliffhangere og reell framdrift. 

«Maniac» gir sånn sett samme følelse som å lese en roman. 
Det finnes ikke nødvendigvis naturlige avslutningspunkter før man er ved veis ende. 

Scenografien er deilig åttitallskornete. 
Den minner i humor og tone både om Terry Gilliams «Brazil» og Paul Verhoevens «Total Recall». 
Det er fullt av jublende sci-fi parodi, deilig knirkete mekanisk teknologi og en nesten pinlig glede i å lage voldsomme maskiner som om det var i en ukjent blanding av sytti- og åttitallet. 

Utfordringen er, slik det også ofte er med samtlige nevnte inspirasjonskilder: 
Utfallet i andre enden tar ikke nødvendigvis rollefigurene gjennom noen forståelig eller nevneverdig endrende utvikling. 
Og man kan egentlig ikke gjenfortelle handlingen i festlige lag uten å bli sett veldig rart på. 
Og det kommer til å splitte folk i ekstreme hatere og ekstreme tilhengere. 

Men jeg skal love at det ikke finnes noe snålere, mer manisk merkelig og humrende intelligent festlig å «binge» akkurat nå. 
",1
"Filmanmeldelse «Don’t Worry, He Won’t Get Far On Foot»:Anonym alkoholiker 

Varmt, men litt blodløst fra Gus Van Sant. 

DRAMA/BIOGRAFI 

«Don’t Worry, He Won’t Get Far On Foot» 

USA. 
12 år. 
Regi: Gus Van Sant. 

Med: Joaquin Phoenix, Jonah Hill, Rooney Mara, Jack Black. 

Det hender en del ganger i Gus Van Sants filmografi at han forveksler empati og sentimentalitet. 
«I drift mot Idaho» (1991) og «Paranoid Park» (2007) er gode eksempler på regissørens evne til ømhet. 
I «Den enestående Will Hunting» (1997) og «Milk» (2008), for eksempel, vinner melodramatikeren i ham. 

Det er fristende å si at det er den sukrede Van Sant som holder hoff i «Don’t Worry, He Won’t Get Far On Foot», en film han i sin tid hadde planer om å lage med «trist klovn» nummer én, Robin Williams, i hovedrollen. 

Den er basert på memoarene til den sarkastiske, plagete vitsetegneren John Callahan (1951-2010), som ble lam i armer og bein etter en bilulykke da han var 21. 
Ulykken skyldtes fyllekjøring (Callahan satt på), og de beste delene av «Don’t Worry, He Won’t Get Far On Foot» (som er oppkalt etter en vitsetegning) er innblikkene vi får i Callahans kamp mot alkoholisme. 

Van Sant og spesielt skuespillerne hans jobber lenge hardt for at «Don’t Worry, He Won’t Get Far On Foot» skal bli noe mer enn en typisk «tilbake til livet»-biografifilm. 
Regissøren mikser tidsperspektivet etter alle kunstens regler, leker seg med overgangseffekter og fyller kriker og kroker med gode, troverdige typer (påfallende mange av dem er musikere: både Beth Ditto fra The Gossip, den tidligere Sonic Youth-bassisten Kim Gordon og Sleater-Kinneys Carrie Brownstein gjør fint arbeid her). 

Det er vel mer eller mindre opplest og vedtatt at Joaquin Phoenix er en av sin generasjons mest severdige mannlige skuespillere nå, en hang til eksentriske «tics» til tross. 
Det skal dessuten sies at han kan kjøre elektrisk rullestol faderlig fort. 
Han skuffer ikke her, men blir til tider overskygget av Jonah Hill som den mykt bestemte, livsnyterske AA-sponsoren hans, Donnie. 

Vi skulle gjerne lært litt mer om Donnie, Corky, Reba og de andre i AA-gruppen. 
Kvinnen som dukker opp, som lyn fra klar himmel, i Callahans liv, Annu, spilt av en sedvanlig lysfontene-aktig Rooney Mara, får vi på sin side vite eksakt ingenting om, annet enn at hun er en blond engel fra Sverige. 
Finnes hun, egentlig? 
Eller er hun bare en unnskyldning for Van Sant til å få inn en referanse til «Rosemary’s Baby» (1968)? 

De beste scenene er således ensemblesekvensene fra AA-møtene, der Callahan gradvis lærer seg å «feire middelmådigheten» og ta ansvar for sin egen sykdom, og Corky (Gordon) oppsummerer det som kan være filmens melankolske filosofi allerede før tittelsekvensen: 

«Kanskje er ikke livet ment å være så meningsfullt som vi tror det skal være». 
",0
"Filmanmeldelse«Når jeg faller»: 
Rått og nært om rusavhengighet 

Magnus Meyer Arnesens langfilmdebut er et vakkert og insisterende drama om en ung far som slites mellom ansvarsfølelse og rusmisbruk. 

DRAMA 

«Når jeg faller» 

Norge. 
12 år. 
Regi: 
Magnus Meyer Arnesen 

Med: Preben Hodneland, Alexandra Gjerpen, Marius Aandal Pedersen, Vidar Sandem. 

Joachim prøver å lure alle, selv om alle skjønner at han ikke lurer noen. 

Filmens hovedrolle, særs godt spilt av Preben Hodneland, har nettopp sluppet ut av fengsel, med en betinget dom som krever at han må møte opp til ukentlige pisseprøver og terapi. 

Den tidligere heroinisten klarer så vidt å ta ansvar for seg selv, og lever et dobbeltliv der han fortsetter å ruse seg i hemmelighet, mens han sjonglerer jobben som kokk og familien på si. 

Når han plutselig får en telefon om at hans tidligere kjæreste Maria (Alexandra Gjerpen), har havnet i fengsel, blir han nødt til å ta ansvar for sin åtte år gamle sønn, Lukas. 

En sønn han aldri har møtt. 

Filmens største styrke er Preben Hodnelands utsøkte rolletolkning. 
Samspillet mellom ham og Lukas, spilt av Marius Aandal Pedersen, viser den skjøre situasjonen der et barn med ett befinner seg midt i en haltende forelders forsøk på livsmestring. 

Aandal Pedersen gjør også en virkelig god rolle, selv om man i enkelte øyeblikk skulle ønske at regissøren hadde viet den lille gutten mer tid. 

Filmen følger stort sett Joachim på kloss hold, noe som skaper en klam opplevelse med få avbrekk. 
Både regissøren og hovedrolleinnehaveren har turt å gå vekk fra de beinharde klisjeene, og gitt Joachim rom til å vise både svakhet og rå styrke, noe som gjør historien troverdig og virkelighetsnær. 

Lukas, som ved første møte må pekes ut for sin far av de ansatte på skolen, skaper en vending i livet til Joachim. 
Og etter en stund blir vi med ett litt usikre på om det hele er en litt urealistisk solskinnshistorie. 
Men, selv om Joachim viser reell endringsvilje, blir han raskt innhentet av fortiden, og vi bevitner hvordan både han og alle rundt ham ser at han går til grunne. 

Det er på samme tid lite som er så menneskelig som håp, selv om hverken vi eller Joachims familie vet om det er noe å håpe på. 

Filmen er en sterk fortelling, som også er en fryd å se på. 
Fotograf Ivar Taim leker seg med lys og komposisjoner som gjør hele opplevelsen til et pulserende, og til tider insisterende drama om hvordan rus kan slite et menneske i stykker. 

«Når jeg faller», produsert av Den norske filmskolen, er en debut som gir mersmak. 
",1
"TV-anmeldelse«Det kunne vært verre»: 
– Kunne vært kleinere 

Gjenkjennelig og forutsigbar Eckbo-serie. 

«Det kunne vært verre» Situasjonskomedie i 10 deler TVNorge mandager kl. 21.30, og på Dplay Av: 
Espen Eckbo Med: 
Espen Eckbo, Marian Saastad Ottesen, Line Verndal, Helén Vikstvedt m.fl. 

Tidligere har Espen Eckbo spilt så mange samtidige roller i seriene sine at det i seg selv har vært en god skjerv av humoren. 
Og noe av det som har gjort ham til en av nasjonens dyktigste på komisk underspill 

Her spiller han bare én. 
Trond Evensen, 44 år. 
Sjubarnsfar med seks forskjellige damer. 
Som kronisk mangler evnen til å si nei. 
Han er selvsagt ikke sammen med noen av dem, siden hans mest vanlige svar er et resignerende «det ... er vel greit?». 
På mange måter en hel «Modern Familiy» på egenhånd, men uten å egentlig ville utvikle komisk TV, slik Eckbo har vært godt framoverlent på tidligere. 

Hovedpersonen her dyttes rundt av barna, mødrene til barna, de nye mennene til mødrene til barna og lærerne til barna. 
Tafatt og velmenende, der hvert forsøk på protest og reell motstand blir dundret ned av tilfeldig og møysommelig argumentasjon fra omgivelsene. 

Slikt skaper irriterende situasjonskomikk man må være predisponert for hverdagspinligheter for å virkelig elske. 
Der hovedvitsene er underkommunikasjon, hvite løgner som eskalerer - samt gode intensjoner som slår tilbake på seg selv. 

Ikke noe nytt, altså. 

Som sjanger er det ganske greit, men med mangel på virkelig gode manusløsninger. 
Selv en ganske god episode med foreldreforventninger til en hjemmefest for et av de yngre barna roter seg ut i et for enkelt og åpenbart sluttpoeng. 

Eckbo spiler Evensen passe blekgusten, med gråslitt hestehale og krøllete klær. 
Nydelig keitete, med overraskende mye overskudd og pulserende stressmuskulator. 

I en virkelighet som primært blir irriterende etterhvert som episodene skrider framover. 
Dumt, fordi det er fint laget og godt spilt av både barn og voksne. 
Utfordringen er at man ikke klarer å skape annet enn pinlige overdrivelser, som ikke er særlig festlige. 
Men fryktelig smertelige og hakket for forutsigbare å se på. 

For all del: 
Dette kunne ha vært verre. 

Men det kunne, og jeg beklager at jeg må bruke dette åpenbare poenget, også vært mye bedre. 

Anmeldelsen er basert på 4 episoder 
",0
"Filmanmeldelse «The Happytime Murders»:Et dukke-lem 

Like sympatisk som å kappe hodet av frosken Kermit. 

KOMEDIE 

«The Happytime Murders» 

USA. 
12 år. 
Regi: Brian Henson. 

Med: Melissa McCarthy, Elizabeth Banks, Maya Rudolph. 

Undertegnede har en spesiell forkjærlighet for både smakløse komedier og Jim Hensons dukker (som sett i «The Muppet Show», 1976-1981). 

Disse to tingene går ned i en lavere enhet i «The Happytime Murders»; en misforstått «gross out»-komedie signert Jim Hensons sønn, Brian. 

Det er en slik film som innbiller seg at folk som kaller hverandre «asshole» fremdeles er rasende festlig, over 50 år etter at Dirty Harry gjorde det, samt at sex mellom mennesker og dukker i seg selv er tilstrekkelig morsomt til at man kan bygge en halvannen time lang komedie på det. 

Det er riktignok et slags krimplott her også. 
Det går ut på at dukkene som spilte hovedrollene i et TV-show på 1980-tallet, «The Happytown Gang», blir drept én etter én (de som liker å se tøydukker få blåst hodet av seg, har funnet riktig film). 

Én av de forulykkede er broren til Phil Phillips. 
Phil er en tidligere politimann som etter å ha falt i unåde blant kollegene nå jobber som en privatetterforsker av Raymond Chandler-skolen. 
Nå, for å komme til bunns i saken, må han atter en gang slå sine pjalter sammen med sin tidligere partner, detektiv Connie Edwards (McCarthy). 

Legg til en blond femme fatale med en hang til å ligge med alle hun treffer – menn, kvinner, dukker – og du har et klassisk film noir-opplegg. 
Bortsett, altså, fra at mange av de sentrale rollene spilles av tøyfigurer. 
Ikke hvilke som helst tøyfigurer heller, men dukker som snorter sukker som om det var kokain, og generelt ter seg som degenererte sexgærninger. 
(For ordens skyld: det dreier seg om nye karakterer, gudskjelov, ikke gamle yndlinger som Miss Piggy og «Den svenske kokken»). 

Inn i alt dette introduserer Henson et merkelig og fullstendig malplassert poeng – diskrimineringen av dukker, muligens som et «bilde» på diskriminering i menneskeverdenen – som det ikke er noen overdrivelse å si at koker solid i kålen mellom alle de umorsomme kukk- og fittevitsene. 

Disse er tallrike, men aldri morsomme. 
I en scene der Edwards og Phillips besøker en TV-produsent på kontoret hans, ligger det noen golfballer på bordet. 
Ut av dette skviser manuset ikke bare én, ikke to, ikke tre, men hele fire uinspirerte, nesten like «ballene dine»-vitser. 
Jeg tror dessuten aldri jeg har sett mindre artige «cumshot»-scener enn de i denne filmen. 
Det er for sikkerhets skyld to av dem, hvorav den ene går i reprise før rulletekstene. 

Misforstå meg rett: 
Å skrive gode kukk- og fittevitser er et edelt kall. 
Men det er ikke gode vitser, dette her. 
Det er vondt å se talentfulle Melissa McCarthy bale med et så simpelt manus. 
Det er fortærende at også Elizabeth Banks og Maya Rudolph må lide. 

Å lage rølpete sexkomedie med søte dukker i hovedrollen, er ganske sikkert ikke verdenshistoriens dårligste idé (det er da også en idé andre har hatt før, jamfør «Team America: World Police», 2004 og «Ted», 2012). 

Men «The Happytime Murders» gir ingenting, bortsett fra følelsen av at det nok var ekstremt mye morsommere å jobbe med filmen, enn å se den. 
",0
"TV-anmeldelse «Torsdagsfilmen»:Ujevn filmkveld 

Godt laget sjangertull, som ikke er tullete nok. 

«Torsdagsfilmen» 
Humordrama i fem deler På TV 2 torsdager kl. 21.40 Med: 
Erik Solbakken, Morten Ramm m.fl. Manus: 
Christian Valuer, Jørgen Høst, Erik Solbakken Regi: 
Jørgen Høst 

Visstnok finnes det bare syv grunnleggende plott i all historiefortelling. 
Denne serien tar for seg fem av dem, i form av filmsjangerparodi. 

Eller humorforkledde pastisjer, for å være mer presis. 

For er det én ting som er overraskende med Erik Solbakken og Morten Ramm sitt nye TV 2-konsept: 

Det er ikke så veldig høytskrattende morsomt. 
Men det er himla godt laget. 

Utgangspunktet er at man tar for seg åpenbare sjangerklisjéer og lager filmer basert på disse. 

Ja, filmer. 

Hver episode varer i hele 45 minutter, med innlagte TV 2-pauser i seg selv en egen liten film. 
Samtlige med egne skuespillere, location, sjangerforståelse og introstil. 

Ideen er ikke ny – slike sjangerparodier har alltid vært gjort på filmtrailernivå til det kjedsommelige. 
Eller på hysterisk onelinernivå i alt fra «Hjelp vi flyr!» til «Hotshots». 
Det nye her er den ville ambisjonen om å trekke det ut i tre kvarter lange filmer som faktisk går inn for å være helhetlige, enkeltstående produkter. 
Som ikke bare parodierer en sjanger, men som søker å være en egen fortalt historie. 

I de to filmene VG har fått se, er det nordisk noir og krigsfilm som får gjennomgå. 

Førstnevnte, #likogdel tar for seg en aldrende politimann (en nesten ugjenkjennelig Solbakken i tung sminke.) 
Sammen med politiets nye SoMe-ansvarlige (Ramm med pussig dialekt og generell talefeil) jakter de en morder med et ekstremt hat mot influencers og sosiale medier. 
Film to, «Landssvikeren» har en mer gjenkjennbar Solbakken og mindre oppjaget Ramm plassert i 1943, som henholdsvis Norges dårligste bombemaker og leder for Buskerud-avdelingen av NS. 

Det produksjonstekniske er ekstremt imponerende. 
Både kamera, klipp, regi og lys er skrudd perfekt og nærmest filmskolekorrekt. 
For så vidt et konsept som Bård Tufte Johansen, Harald Eia og Atle Antonsen perfeksjonerte allerede med den geniale serien «Ut i vår hage» (2003 og 2008). 
Der var ikke parodien i seg selv poenget, men et virkemiddel som løftet fram noen helt sinnssyke historier. 

I Solbakken og Ramms konsept er det en forutsetning at man skjønner hva de gjør narr av. 
Solbakkens milde overspilling og Ramms milde underspilling (begge spiller vel egentlig seg selv, uansett hvordan de er kledd ut og kroppsmodifisert) er alltid underholdende. 
Mens selve grunnhistoriene i seg selv blir smått platte, og ikke like minneverdige som innpakningen vil at de skal være. 

For som ren sjangerlære burde dette blitt gjort til pensum på Den norske filmskolen umiddelbart. 
",0
"TV-anmeldelse «Skavlan»:Fremdeles fredagskonge 

«Skavlan» bytter kanal. 
Seertallene går trolig noe ned. 
Men kvaliteten er fortsatt høy. 

«Skavlan» 

Norsk-svensk aktualitetsprogram/snakkeshow 

TV2 fredager kl. 21.25 

Med: 
Fredrik Skavlan og gjester 

Akkurat da enkelte blant oss, etter uker med peak-Sverigedemokraterna i monitor, så frem mot en sårt tiltrengt Jimmie Åkesson-pause: 
Her er han igjen. 

I Fredrik Skavlans nye, men egentlig gamle fredagstalkshow. 
En norsk-svorsk TV-klassiker, nå altså på en ny, men gammel kanal: 
TV2. 

Forandring er tidens melodi, kan det ha vært noen som sa (om ikke, så gjør jeg det nå). 
Men er det egentlig noen forandring å snakke om her da? 
Og i så tilfelle, fryder den? 

Ingen forandring 

Når det gjelder dette med forandring: 
Nei. 
Det er ingen. 
Skavlan – både mannen og programmet – er seg selv lik på alle vis, fra studiointeriøret til programlederens utforskende, konsentrerte øyenbryn, gutteaktig entusiastiske fremoverlente positur i skinnstolen og selvbevisst fomlete, liksom utprøvende måte å stille spørsmål på. 

Det er gode ikke-nyheter for de fleste. 

Gjestelisten så ikke spesielt lovende ut på papiret. 
«Returmatch» med Åkesson, liksom? 
Og Persbrandt på plass for Maria Bonnevie-snakk igjen? 
Har vi ikke sett dette TV-showet tidligere? 
Skulle «Skavlan» bli et meta-program nå, et TV-show om Fredrik Skavlan? 

Vi burde selvsagt visst bedre, etter alle disse årene. 
Det ble bra greier, dette her. 

Åkesson krymper seg 

Åkesson-intervjuet, hvori SD-lederen står skolerett sammen med samboeren Louise Erixon, begynner som ren koseprat. 
Åkesson bekrefter blant annet det mange lenge har fryktet, nemlig at han er fan av det tyske hardrockbandet Scorpions. 

Så blir Skavlan gradvis mer breial. 
Fritter ut Åkesson om forholdet til svigermor (ikke bra) og kunnskapene hans om svensk historie (heller ikke bra). 
Han får inn en overrumplende tøff vits også. 
Programlederen begynner å lese opp en Facebook-post fra SDs «sjefsideolog» Mattias Karlsson, og unnskylder seg for sin dårlige svorsk. 
«Jeg vet at du vil at man skal kunne flytende svensk for å være svensk», sier Skavlan. 

Åkesson, som har et svett smil om leppene selv når spørsmålene er ufarlige, krymper seg i stolen. 
Erixon ser ut som om hun angrer på at hun kom. 

Er det for ydmykende og ubehagelig for et uskyldig underholdningsprogram på en fredag? 
Noen vil tenke det. 
Burde Åkesson i det hele tatt ha vært her i disse no-platform dager? 
Noen vil tenke nei. 
Vi lever, som Skavlan flere ganger sier, i polariserte tider. 

Men Åkesson visste sikkert hva han gikk til. 
Og han får fremført sitt budskap om at vi står i en «kulturkrig», i beste sendetid. 
Skavlan smiler overbærende. 

Ut av studio 

Så gjør programlederen noe litt uvanlig. 
Han stikker ut av studioet og ut på byen for å snakke med Dalai Lama. 
Slike ting burde han kanskje gjøre oftere, for intervjuet er veldig fint. 

For det første får han Dalai’en til å snakke om barndommen, noe som lokker frem en hes, skøyeraktig knegging hos det religiøse overhodet. 
For det andre får han Dalai Lama til å legitimere intervjuet med Åkesson. 
«Vi må snakke sammen, alltid», sier den gamle, kloke. 
Så snakker han litt til, om helt andre ting, døden og mobiltelefoner blant annet. 

Én ting: 
Skavlan kunne godt ha navngitt politikerne som ikke vil møte intervjuobjektet hans. 
Spesielt ettersom han nettopp fikk Åkesson til å svette. 

Bonnevie-snakk 

Petra Mede – big in Sweden – og Mikael Persbrandt blir programmets lette innslag. 
Sistnevnte får dominere – og ja, det blir Bonnevie-snakk igjen. 
Det er helt på grensen til det uutholdelig selvopptatte (og hvor gøy er dette for Bonnevie?). 
Skavlan vet dette, og har på forhånd vinklet praten inn mot diva-takter i underholdningsbransjen. 
Elegant gjort, men praten er ikke innmari givende, selv om den karismatiske Persbrandt er så cool at han nesten faller av stolen. 

Så: Stig-André Berge. 
Idrettsmannen forteller sin historie – mye omtalt i norske medier denne uken – og fremstår som svært sjarmerende, og dessuten raus, reflektert og verbal. 
Han får også lagt inn mange godord om verdens viktigste menneske: 
Mamma. 

Helt til sist, omsider en nyhet. 
Ikke noe musikkinnslag. 
Det er ikke sikkert det blir slik hver uke, kanskje? 
Samma kan det være, egentlig. 
",1
"TV-anmeldelse«Ein engelsk skandale»: 
Spinnvill skandale 

Sex, drap og dobbeltmoral. 

«Ein engelsk skandale» («A Very English Scandal») 

Britisk biografi/krim-miniserie i tre deler 

På NRK TV fredag 7. september, på NRK1 mandag 11. november kl. 21.15 

Regi: 
Stephen Frears 

Med: Hugh Grant, Ben Whishaw, Alex Jennings 

Vi lever i en tid der fiksjon og virkelighet ser ut til å pare seg i politikken, og på den måten oppleves «Ein engelsk skandale» som en friskt aktuell serie. 
Den er basert på en virkelig historie som utspilte seg på 60- og 70-tallet, men er såpass spinnvill at man skulle tro det var ren oppspinn. 

Kaniner, hunder, hemmelige elskere og tidenes mest amatørmessige leiemorder er blant ingrediensene Stephen Frears her serverer som luftig farse. 

Regissøren bak «Philomena» (2013), «The Queen» (2006) og «Farlige forbindelser» (1988) tripper rundt historiens tidvis mørke materie som en smilende ballerina i tutuskjørt. 

Det dreier seg om den tidligere britiske politikeren Jeremy Thorpe, medlem av Underhuset og leder for Det liberale partiet, som ifølge Store norske leksikon «måtte trekke seg tilbake etter å ha vært innblandet i en skandalesak». 

Vel, det var ikke bare skandalen med å angivelig ha hatt en mannlig elsker i en tid der homofili fremdeles var kriminelt, men han ble også tiltalt for drapsforsøk på denne elskeren. 
Private brev ble kjent for offentligheten. 
Flere vitnet om at Thorpe ofte snakket om å ta Norman Scott av dage. 
Alt var ikke bare «Jolly good, old chap». 

«Ein engelsk skandale» er basert på boken av John Preston, skrevet sammen med «Doctor Who»- og «Queer as Folk»-manusforfatter Russell T. Davies. 
Den tar absolutt stilling, og velger seg en virkelighet blant de mange teoriene om hva som egentlig skjedde. 

(Anmeldelsen fortsetter under bildet) 

Rosinen i tabloidpølsa er Hugh Grant som en leken elegant Jeremy Thorpe. 
Borte er den mumlende, famlende romantiske stjernen. 
Dette er en sylskarp politiker med nyanser av sårbarhet bak sin alltid profesjonelle fasade. 

Ben Whishaw gjør en intens innsats som flamboyante Norman Scott. 
Det gnager først at han fremstilles som en vinglete «skrulle» mot Thorpes sindige overklassekarakter, men selv i komikkens lettbeinte behandling får vi flere sider ved Scott etter hvert. 

Seriens største problem sett fra tidens metoo-øyne, er at den også tripper leende rundt det som i beste fall kan sees som seksuelt press, og i verste fall et overgrep - når Thorpe sniker seg inn til Scott med en vaselinboks i nattens mulm og mørke. 
Senere beskriver Scott det «som å få kroppen saget i to» - og retten ler. 

Men i den svært propre engelske konteksten som tegnes opp, fungerer «Ein engelsk skandale» som en både brutal og morsom øvelse. 

Den er absurd, sprudlende og dypt tragisk. 
",1
"Filmanmeldelse «22 July»:Utøya sett utenfra 

Britiske Paul Greengrass’ film om 22. juli-terroren er altfor tynn for norske seere. 

DRAMA/BIOGRAFIFILM 

«22 July» 

USA/Norge/Island. 
Regi: Paul Greengrass. 

Med: Jonas Strand Gravli, Anders Danielsen Lie, Jon Øigarden, Isak Bakli Aglen, Maria Bock, Thorbjørn Harr, Seda Witt, Ola G. Furuseth. 

Åsne Seierstads «En av oss» (2013) var en omfattende og god bok om 22. juli som ga et visst inntrykk av å ha blitt skrevet for lesere i andre land enn Norge. 

Paul Greengrass’ film baserer seg på deler av denne, og inngir også den en følelse av å være laget for «utenforstående». 

Det vil si ikke-nordmenn, som det jo stadig er flest av i verden, snarere enn oss som i syv år har levd mer eller mindre nært på hendelsene og etterspillet. 

Erik Poppes intenst gode film om udåden, «Utøya 22. juli», føltes som et skrik både til og liksom fra ofrene. 
«Ikke glem det som skjedde med oss!», gråt den. 

Greengrass’ uttalte målsetting for sin fortelling er å rope et mer generelt varsku om voldelig høyreekstremisme. 
At han går til hendelsene på Utøya for å gjøre dette, vil det være delte meninger om. 

Den diskusjonen kan vi – atter en gang – ønske velkommen. 
Men man skulle ønske at disse diskusjonene kunne bli holdt på grunnlag av en bedre film enn «22 July». 

Greengrass’ film forfølger i hovedsak tre tråder. 
Den starter med barnemorderens forberedelser på Vålstua gård på Åsta i Hedmark, og følger dernest veien fra regjeringskvartalet til Utøya. 

På sommerleiren er vi blitt litt kjent med Viljar Hanssen (Strand Gravli) og lillebroren Torje (Bakli Aglen). 
Vi treffer også såvidt søstrene Bano og Lara Rashid (Witt) fra Nesodden. 
Da helvete er et faktum får vi i tillegg et begrenset innblikk i statsminister Jens Stoltenbergs (Furuseth) bevegelser på dagen og i dagene etter. 

Allerede under grufullhetene på Utøya vil mange norske seere fornemme et visst harelabbinntrykk. 
For oss, som er blitt vant til å tenke på hendelsene i et minutt-for-grusomt-minutt perspektiv (som redegjort for i pressedekningen, i Poppes film og Seierstads bok), går det simpelthen for raskt unna. 

Voldsscenene er heslige, selvsagt. 
Hvordan kunne de være noe annet? 
Det er likevel liten tvil om at Poppe kom nærmere både smerten og den totale forvirringen som rådet, og det helt uten å vise terroristens forhatte ansikt. 

Før vi vet ordet av det, er politiet på plass, og gjerningsmannen uskadeliggjort. 
Dette er med andre ord ikke en film om den mangelfulle beredskapen, beskrevet som «en odyssé av uheldige disposisjoner» av Seierstad. 

Vi får en kort scene fra det innledende avhøret på øya, som det ble redegjort for i groteskkomisk detalj i boken. 
Så er vi tilbake på fastlandet, der telefonen ringer hos advokat Geir Lippestad (Øigarden) og sykehusene flommer over av hardt skadde og traumatiserte ungdommer (dette kaoset skildrer Greengrass godt). 

«22 July» blir så vekselvis en tilbake-til-livet historie med den sympatiske Hanssen og hans foreldre i sentrum, og et rettsdrama – et spill mellom advokaten og hans klient. 

Lippestad møter terroristens mor i en scene som gir lite, og en meningsfelle, en fiktiv hybrid av Hans Rustad og Peder Nøstvold Jensen, i to sekvenser som gir enda mindre. 
Gjerningsmannen går fra utilregnelig til tilregnelig, uten at vi får noen større forståelse om hvorfor dette var så viktig for ham. 

Vi får vite lite – egentlig ingenting – om terroristens barndom og bakgrunn. 
Greengrass har ikke tid til å problematisere påstandene hans om at handlingene var politiske. 

Vi får ikke lære så mye om de bankende hjertene i historien heller: Viljar og Lara. 
De er terroristens strake motsetninger, selvsagt. 
Men Greengrass klarer ikke helt å forklare oss hvordan eller hvorfor. 
Harelabb her også. 

Filmen fremstiller Norge som et egalitært, tillitsfullt og naivt samfunn. 
Det er det noe i. 
Men den går langt i å underspille bitterheten som naturlig nok tok bolig i mange av de etterlatte, og deler av det norske samfunnet for øvrig. 

Mot slutten av filmen sitter det et titalls mennesker i et møte med statsminister Jens Stoltenberg. 
Dette er etter at Gjørv-rapporten foreligger. 
De tilgir ham med melankolske smil («det var terroristen som drepte dem, ikke du»), og det er liksom det. 

Filmatisk er «22 July» overrumplende ordinær, og slett ikke ukjent med klisjeer (nærbilder av skjelvende hender, krykker som kastes i pågangsmot). 
Fotograferingen og musikken er av typen man sjelden legger merke til (Greengrass bruker selvsagt sine patenterte håndholdte kameraer), og således funksjonell nok. 
Man blir unektelig sittende og tenke «TV-film» når man ser «22 July». 
Så er det da også en TV-film det er. 

Skuespillet er solid snarere enn spektakulært. 
Danielsen Lie har terroristens blanke øyne og snurpete lepper; de som av og til kunne bryte ut i et infantilt, hånlig flir. 
Øigarden, som vi vet kan «go large», holder bånd på seg som Lippestad, hvis liv under rettssaken Greengrass også ønsker å si noe om. 
Men igjen: 
Det blir for lite til at det betyr noe særlig. 

For oss som ser den med norske øyne, er dét hele problemet med denne velmente, men på alle måter ufullstendige filmen: 
Den er for omtrentlig for våre ekstraordinære behov. 

«22 July» har premiere på Netflix 10. oktober. 
Det er foreløpig uklart om den vil bli satt opp på kino i Norge. 
",0
"Filmanmeldelse:«The Nun»: 
Klostergørr 

Det mest skremmende er hvor forutsigbar den er. 

SKREKK: The Nun USA, 15 år MED: 
Demián Bichir, Taissa Farmiga, Jonas Bloquet, Bonnie Aarons REGI: 
Corin Hardy 

Conjuring-universet har de siste årene klart å gjøre skrekkfilm i kategorien «Eksoristen» gøy igjen. 
Femte film er lenge en mer enn ganske god prequel, der noe ondt og fryktelig gjemmer seg på et kloster i Romania. 

Tidlig på femtitallet skjer det ekstra mystiske og voldsomme ting som gjør at Vatikanet sender inn en eksorist-prest og en novise for å etterforske. 

Dynamikken mellom de to er ikke i nærheten av den mellom Ed og Lorraine Warren, men spesielt Demián Bichir (The Hateful Eight, Alien: 
Covenant) gjør en bra blanding av tøffing og prest. 

Veldig lenge er denne ganske dunkle saken godt håndverk og skuespill. 
Tydelig bruk av kontrasten mellom parafinlamper og mørke og fokus på femtitalls-teknologiens begrensninger styrker følelsen av at man faktisk er i fortellingen. 

Den tar seg tid til å vri overtroen godt og absurd til, og klarer nesten å gjøre marerittet troverdig. 
Som den spøkelseshistorien den søker å være, før den et overforbruk av ledende kameraføring, utspekulert musikk «og så sa mannen… 
BØ»-øyeblikk. 

Men flere av dem overraskende veltimet og skremmende. 

Samtidig blir det tidlig overtydelig og nesten komisk med krusifikser som snur seg oppned, dører som knirker og knaker og et kloster som mer og mer framstår som en parodi på Galtvort. 

Og da skjer det som ofte skjer: 
Logiske brudd, kjappe løsninger og et helt hinsides utskliende narrativ. 

Ondskapen skal angivelig holdes unna av bønn, men ved hjelp av sprekker i klosterets fundament og ulåste dører slipper likevel djevelens fortropp til. 
Eller fortropp og fortropp: 
Endelig får seriedemonen Valak sin egen film. 

Den spilles fremdeles som like deler sinnaskremmer og Marilyn Manson anno «Mechanical Animals». 
Ikke så veldig mye skumlere enn de mørkere episodene av Doctor Who, og mer latterlig etterhvert som mysteriet skrider fram. 

I disse dager med jordskjelv-sal på «Skjelvet» burde man forresten helt seriøst vurdert en skremmesal på «The Nun». 
Med egne skremmere som krype under setene, tar folk på anklene og generelt skape ekte uhygge. 

Utfordringen med «The Nun» er nemlig at reklamekampanjen som skapte en god mengde rabalder på YouTube faktisk er mye skumlere og marerittdannende enn resultatet her. 
",0
"TV-anmeldelse «Vanity Fair»:Fargesterk og blendende 

Sånn passe nytenkende klassikeroppfrisking. 

«Vanity Fair» Britisk kostymedrama i 7 deler NRK 1 søndager kl. 21.25 Med: 
Olivia Cooke, Johnny Flynn, Claudia Jessie, Simon Russell Beale Skapt av: Gwyneth Hughes 

William Makepeace Thakerays 1848-roman «Forfengelighetens Marked» har vært tolket for både film og TV drøssevis av ganger. 
Sist med Reese Witherspoon som en nesten likandes Becky. 
Trenger vi en til? 

Tja. 
Årets versjon er så fargesterk og blendende at man kan lure på om det egentlig er en reklame for et britisk tøyvaskemiddel. 
London er greit digitalt forandret, selv om enkelte oversiktsbilder burde vært levert tilbake til animatøren. 

Blant de skarpe fargene og de ikke alltid like vellykkede digitale miljøtilpassingene står heldigvis et nydelig ensemble. 
Som mestrer å få denne lettstøvete, men fremdeles aktuelle satiren til å framstå hakket yngre. 

Vi er i regency-perioden. 
Napoleon skramler med kanonene nede på kontinentet. 
Nasjonen er preget av krig. 
I dette universet følger vi kyniske spissalbuede Becky Sharp (Olivia Cooke): 
Ung guvernante med imponerende fokus på den sosiale klatrestigen og mulighetene for horisontal nettverksbygging. 

Cooke (Sist sett i Spielbergs Ready Player One) minner såpass om Jenna Coleman (ITV-serien Victoria) at hun alene blir sannhetsvitne for seriens tidsånd. 
Hennes Becky blir passe sakte avdekket som en målrettet og usympatisk klegg. 
En opportunist som vil være sikker på at, som hun sier, morgendagen er bedre enn dagen i dag, hver dag. 

Rawdon Crowley gjøres greit og tomhjernet forelsket. 
Dobbins innestengte blikk og lange lojalitet slenger så langt så man synes synd på ham på ordentlig. 
Amelia Sedley gjøres så anonymt og gå-i-ett-med-gardinene at man nesten glemmer at hun er med. 

For slik er det i denne historien: 
De «snille» kommer ikke umiddelbart særlig godt ut av det. 
Det gjør heller ikke de musikalske valgene. 

Introen er en fryktelig cover av Bob Dylans «All Along the Watchtower», mens episodene slutter med tematiske apropos i form av åttitallshits. 
Ja, fra vårt åttitall. 
Som i Madonnas «Material Girl» og Kate Bush sin «Running Up That Hill». 
Blant annet. 
Det er ikke bare ganske merkelig. 
Det er helt heidundrende malplassert, og i disse øyne og ører et forvirrende feilslått forsøk på å nærme seg Sofia Coppolas «Marie Antoinette». 

I episodene som er sendt ut til forhåndsvisning rekker handlingen selvsagt ikke å komme til slaget ved Waterloo. 
Med tanke på hvor kostbart det meste i denne serien framstår, vil jeg tro det kan komme til å bli en spektakulær opplevelse. 

Så lenge man ikke avslutter med Abba sitt «Waterloo». 

Anmeldelsen er basert på de fire første episodene 
",1
"Filmanmeldelse «Battle»:Søtt kjærlighetsdrama låst i klisjeer 

«Battle» bruker en velkjent oppskrift på et dansedrama vi har sett før. 

DRAMA 

«Battle» 

Norge. 
Tillatt for alle. 
Regi: 
Katarina Launing. 

Med: Lisa Teige, Fabian Svegaard Tapia, Vebjørn Enger. 

For alle som vokste opp med amerikanske hiphop-dramaer fra «Step up» på tidlig 2000-tallet, som i tiden etter har utviklet seg til en hel serie av romantiske filmer der hovedrollene slynger seg om hverandre og ender i en omfavnelse i filmens siste «Dance off», byr ikke selve historien i «Battle» på noe nytt. 

Den er påfallende lik, bare satt i norske omgivelser. 

Amalie, spilt av Lisa Teige, som først ble kjent i NRK-suksessen «Skam», er en ung, usikker vestkantjente som spise chiafrø til frokost og holder årlige sommerfester ved bassenget i pappas store funkishus. 

Hverdagen er fylt med evig jogging og dansetrening for å tilfredsstille den lite pedagogiske danselæreren på skolen. 
Den generiske vennegjengen hun omkranser seg med på Oslo vest går alle i samme klasse, og jentene trekkes mellom vennskap, prestasjonsjag og jakten på den ultimate gulroten – en plass ved en anerkjent danseskole i Amsterdam. 

Når faren går konkurs og funkishuset må kausjoneres begynner den plettfrie overflaten dog å slå sprekker. 
Amalie og faren må flytte til Groruddalen, og hun kan plutselig se langt etter det private treningsrommet hun ønsket seg i kjelleren. 
I et desperat forsøk på å få trent til den viktige auditionen oppsøker Amalie den lokale fritidsklubben, der hun møter street-danseren Mikael (Fabian Svegaard Tapia). 

Raskt trekkes hun mellom to kjærlighetsforhold og verdener som tilsynelatende ikke er forenlige – og må dermed finne ut hvor hun egentlig hører hjemme. 

Filmen fungerer godt, og trekker oss inn i den unge usikkerheten som fyller tenårene når alt du kjente blir annerledes, men du fortsatt må bite tennene sammen for å komme dit du vil. 

Teige gjør en god rolle, og har tydelig strukket seg som skuespiller siden rollen som Eva i «Skam». 
Det samme gjelder for hennes motpart Fabian Sveegard Tapia som debuterer i rollen som Mikael, og Vebjørn Enger, som spiller rollen som Amalies kjæreste Aksel. 

Selv om filmen er et godt produsert ungdomsdrama, som bruker omgivelsene til å illustrere forskjellene mellom livet på Oslo vest og øst på en fin og detaljrik måte, er den likevel litt for klisjéfylt til å overbevise. 

Faren er overarbeidet og lite tilstedeværende, som mange finansfedre før ham, og kontrastene mellom Amalies venner og hiphop-miljøet hun møter på Østkanten er temmelig stereotypiske – til tider overfladiske. 

I tillegg hadde filmen vunnet på å la kameraet stå stille, og la dansen utspille seg til det fulle. 
Danserne byr på flere visuelle godbiter som blir litt borte i hastig kameraføring. 

Alt i alt er «Battle», basert på boken under samme navn av Maja Lunde, likevel et søtt og engasjerende ungdomsdrama preget av gode skuespillerprestasjoner og høyt spenningsnivå. 

Hadde regissør Katarina Launing latt karakterenes dybde få komme tydeligere frem, ville hjertet trolig hamret litt hardere i publikums bryst i takt med dansen. 
",1
"TV-anmeldelse:«Kidding» 
- Du och jag, döden 

Fantastisk Carrey i dunkel fortelling om forloren livsglede. 

TV: KIDDING Amerikansk drama/komedieserie i ti deler Premiere på HBO Nordic søndag 9. september MED: 
Jim Carrey, Catherine Keener, Judy Greer, Frank Langella REGI: 
Michel Gondry 

Sakte, men foruroligende sikkert har Jim Carrey faset seg selv bort fra de minneverdige rollene. 
Det er det flere årsaker til. 
Men aggressiv vaksineskepsis, overdosen til eks-kjæresten for noen år siden og det påfølgende familieoppgjøret har vel ikke akkurat hjulpet til på fokuset hans. 
Selv om han samtidig har vært poltitisk karikaturtegner på Twitter. 
Sist var han i den overraskende gode, ganske merkelige dokumentaren om «Man on the Moon», «Jim & Andy: The Great Beyond». 

Her er han overbevisende og fantastisk tilbake, i TV-serie for første gang siden «In Living Color». 
Med en rolle som legger seg nærmere Kaufman-dokumentaren enn sketsjshowet. 

Historien har noe av det samme melankolske preget som forrige samarbeid med regissør Michel Gondry, «Evig solskinn i et plettfritt sinn» (2004). 

Utgangspunktet er Jeff Piccirillo. 
Kjent på barne-TV som Mr. Pickles og nasjonalt høytskattet programleder som blander enkle, fengende ukulele-sanger med tydelig pedagogisk livsundring. 
Privat har Piccirillos ene tvillingsønn mistet livet i en bilulykke. 
TV-produsenten nekter ham likevel å snakke om sorg og savn på skjermen. 
Derfra tar handlingen mer uventede retninger. 

TV-regidebuten til Michel Gondry har uvanlig lite stop motion-galskap. 
Franskmannen får riktignok briljere i innslagene fra Mr. Pickels sitt TV-program, med sylskarpe farger, syngende agurker og otere i raketter. 
Dette framstilles hverdagsmørkt som en tungsindig resignasjon over livets utilstrekkelighet i motbakke. 
Delvis preget av det samme komiske mørket som «Weeds», for øvrig en serie Kidding-skaper Dave Holstein også var innom. 
Man ler aldri høyt, selv om serien tidlig tar vrier som forklarer den høye aldersgrensen. 

«Kidding» blitt en serie der Jim Carrey får mestre de ulike skuespillernyansene av seg selv. 
Ikke som det komiske trollet han fremdeles er mest kjent som, men som i en blanding av Andy Kaufman i «Man on the Moon» (1999) og Truman Burbank i «Truman Show» (1998). 

Akkurat som Andy Kaufman nekter han å følge de forventede sjangerreglene. 
Mens likheten til Truman Burbank er at Mr. Pickels til syvende og sist ikke kan gjøre så mye med begresningene i tilværelsen. 
Selv om han prøver å bryte med vaner og forventninger oftere og oftere. 

Seriens styrke er at den på utsiden handler om en mann som vil lage en serie for barn om døden. 
Mens «Kidding»s skapere lager en serie for voksne om å være levende. 

Det mestrer den uvanlig gladtrist og tungsindig sterkt. 

Anmeldelsen er basert på de fire første episodene 
",1
"Filmanmeldelse«For vi er gutta»: 
Store gutter gråter 

En liten film om mannlig vennskap. 

DOKUMENTAR 

«For vi er gutta» 

Norge. 
Tillatt for alle. 
Regi: 
Petter Sommer og Jo Vemund Svendsen 

Med: 
Ivar Krogh Hovd, Knut Akselsen, Prepple Houmb, Geir Schau m.fl. 

De er ikke gamle akkurat. 
Men de er i ferd med å bli grå. 
«Gutta» i Mannskoret – en gjeng på 25-30 menn som møtes hver tirsdag i Oslo for å synge sammen – er av punkgenerasjonen, sånn røffly, og således et sted mellom 40 og 60 år. 

De er tidligere og nåværende artister- og musikkbransjefolk, utelivsprofiler, en og annen mediesnok; ingen av dem superkjente – med unntak av DumDum Boys-vokalisten Prepple Houmb (Geir Schau og Rune Gokstad er begge «kjent fra TV»-tryner). 

Våren og sommeren 2016 driver de og øver til det som skal bli et høydepunkt i korets historie: 
En «oppvarmingsjobb» for Black Sabbath på Tons Of Rock-festivalen i Halden. 

Det er bare det at dirigenten deres gjennom 10 år, Ivar Krogh Hovd, er veldig syk. 
Legene sier han har to-tre måneder igjen å leve. 
Idet vi treffer ham, er to av dem gått. 
«Jeg vet ikke, jeg har ingen erfaring med å dø av kreft», sier han tappert. 

Kommer han til å leve lenge nok til se den store dagen? 
Og til å høre Mannskoret synge det han kaller «ordentlig musikk» – det vil si noe annet enn pop- og rockslagere arrangert for kor? 

«For vi er gutta» er ingen fullkommen dokumentar. 
Det er mye den ikke ser, eller velger å ikke formidle – muligens med overlegg. 
(Filmen forklarer oss ingenting om hvem kormedlemmene er; navnene «supres» ikke en gang på lerretet). 

Etter 10-15 korte, etablerende minutter går den rett inn i kjøttet i fortellingen. 
Det er ikke egentlig en dokumentar om noen aldrende bohemer og hobbyen deres, dette her, men en film om det å dø og det ofte tause vennskapet menn imellom. 

På overflaten har vi, som mange vil huske, vært omtrent her før. 
Nærmere bestemt i Knut Erik Jensens i sin tid (2001) enormt suksessrike film om et mannskor i Berlevåg, Finnmark: 
«Heftig og begeistret». 

«For vi er gutta» er tristere og hardere. 
Og de yngre mennene i dens midte er merkelig nok like – mer? – tause i møte med sorg enn deres egen bestefargenerasjon ville vært. 

«Det er mange sperrer, mange murer», sier Krogh Hovd om sangerne sine, og sikter trolig ikke utelukkende til korets rent vokale begrensninger. 
Mannskoret består av mennesker man kanskje skulle tro var over middels utadvendte – de har jo stått på scener, snakket i radio og vært på TV, disse menneskene. 

Men slik er det ikke. 
De blir alle like usikre og tause når døden banker på døren til gutterommet deres. 

Mange vil tenke at det er forstemmende at voksne menn fremdeles i så liten grad er i stand til å med ord tilkjennegi følelser overfor hverandre. 
Det vil være de samme menneskene som stiller seg uforstående til den drømmen alle menn over en viss alder deler: 
Den om å få være i fred. 

Men livet lar ingen i fred, og «For vi er gutta» er en film om det som skjer når freden revner. 
Om fukten i øyekroken, de håpløse vitsene og de lange klemmene som erstatter «den store praten» som alle kjenner innholdet i likevel. 

Den har en håndfull scener som vil sitte som en knyttneve i magen til middeladrende menn – og kvinner! – som er gamle nok til å ha utviklet angst for sykdom og død. 
(Full åpenhet: 
Denne anmelder fikk «noe i øyet» ved mer enn én anledning). 

Det er også en film om den trolig døende kunsten det er å synge sammen, mer eller mindre offentlig og i plenum, og terapien som bor i denne undervurderte sosiale aktiviteten. 

Akkurat den siden av saken kommer litt i skyggen av det store dramaet i «For vi er gutta». 
For én gangs skyld skulle jeg ønske at denne korte filmen var lenger og rikere – ja, kanskje til og med en serie på TV. 
",1
"Filmanmeldelse:«Månelyst i Flåklypa»: 
Bomtur til Månen 

Flåklypas romprogram mister bakkekontakt på feil måte. 

ANIMASJON: 
Månelyst i Flåklypa Norge, tillatt for alle MED: 
Kari-Ann Grønsund, Trond Høvik, Per Skjølsvik, Hege Schøyen, Kåre Conradi og flere REGI: 
Rasmus A. Sivertsen 

Etter oljen skal vi leve av månen. 
I alle fall i Flåklypa-universet. 
Der har en FN-resolusjon om at hele verden eier jordas eneste naturlige satellitt gått ut på dato. 

fI de tre månedene som er nødvendig for å bli enige om en ny er vårt nærmeste himmellegeme up for grabs. 
Det gir gode muligheter for norske mindreverdighetskomplekser. 

Ved hjelp av offentlige midler bygger derfor Reodor Felgen et fartøy optimalisert for høy luftmotstand, lavt turtall og middels brannfare. 
Raketten skal føres av Solan Gundersen og statens mann, Vigfus Skonken. 

Allerede her svikter historien, siden man tidlig avskriver at andre nasjoner eller tilsvarende småbygder klarer å lage en rakett ved hjelp av gamle stereotypi-vitser. 

I stedet gjøres historiens måneekspedisjon så familievennlig og ufarlig at den med få unntak blir forutsigbar. 
Humoren ligger i at Melvin Snerken hele tiden skal på do, og at tørre statlige byråkrater er tørre og statlige. 
Samt noen foreldeblunk der man hinter til «2001: 
En romodyssé» og andre filmer fra verdensrommet. 

Litt morsom er en manisk TV-oppleser som annonserer nyhetene på militant sunnmøring. 
Ekstremt lite morsom er ordfører Enkefru Stengelføhn-Glad, der hun virrer rundt med skyhøy champagneføring, ikke-eksisterende kommunale bistandsmidler og den enerverende talefeilen. 

Filmen som sådann er teknisk nydelig og visuelt hjertelig. 
Den sprudler og durer i et jevnt og trivelig tempo. 
Dynamikken mellom Ludvig og Solan er, om mulig, enda mer effektiv og varm. 
Ikke minst idét Ludvig minner om at en må tenke på alt som kan gå galt. 

«Det kan være din jobb», parerer Solan. 

Det burde han ha gjort her også, for helheten kommer noe til kort sammenlignet med for eksempel månereisen i den første Wallace & Gromit-filmen (1989). 

Tintin-historien om Månen Tur-Retur, hvis V2-rakettinspirasjon åpenbart er videreført til Felgens rakett, lånes det også dramatiske elementer fra. 

Alt forholder seg selvsagt høvisk til Kjell Aukrusts univers, selv om jeg personlig synes Flåklypas årlige julehefter gjør karakterene mer interessante i vår tid. 

Konklusjonen er ikke helt enig med seg selv i hva den egentlig ville oppnå. 

Annet enn at det er godt med venner og fint at månen lyser om natten når man skal på do. 
Og da føles resultatet mer som et svakt kapittel i en TV-serie enn den, eh, månelandingen av en kinofilm den har lyst til å være. 
",0
"TV-anmeldelse «Senkveld med Helene og Stian»:Stødig sofapludder 

Nye Senkveld kommer ikke til å forandre noe som helst. 
Men det er mer likandes enn på lenge. 

Basert på Facebook-meldingene som blir lest opp i spalten «Ukens tilbakemeldinger» i dette programmet, sitter det tungt inne for enkelte at Thomas Numme og Harald Rønneberg ikke lenger er en fast del av fredagsritualet. 

Det trenger de ikke tenke på etter denne premieren. 
Helene Olafsen og Stian Blipp skaper trivelig, ikke spesielt overveldende, men heller ikke særlig masete kveldsunderholdning. 

Tredje utgave av «Senkveld» kommer garantert ikke til å vinne noen pris for dyptgående journalistikk. 
Men jeg tror heller ikke at programlederne kommer til å ta situps med Justin Bieber. 

Det betyr at tredje programlederpar ut i «Senkveld» hverken strekker seg mot «Skavlan» eller «gamle» «Senkveld». 

Heldigvis. 

Uforløst potensial 

Hva det egentlig kan bli, er litt uklart etter første sending. 
De ligger et foreløpig uforløst potensial i duoen som kan finne på å skinne. 
Det er ingen grunn til at noen skal skamme seg over å ha satt denne duoen sammen. 

Men om det er noen som bryr seg om slikt: 
Her kommer spoilere for høstens første «Senkveld»: 
Studio er pusset opp og har fått en åpnere hovedscene med motstående sofaer. 
Mer som et slags Lindmo med treseter, altså. 

Vi får vite at Erna Solberg liker å danse, at hun muligens har brukt Statsministerkontorhatten for å få tak i noen teaterbilletter – og at vennene hennes er gode til å dra henne ned. 

Karsten Warholm (Norges rauseste idrettsutøver) deler millionbonusene sine med trener Leif Olav Alnæs og har tatt med seg kollektivet inn i sin nye leilighet. 
Dama har han plassert på hybel. 

Mens Ane Dahl Torp og Kristoffer Joner diskuterer mer mobil og sosiale medier for barn enn «Skjelvet» sin totaldominans på kino for tiden. 

Lite originalt 

Intervjuene er pludrete, passe overfladiske – slik sånt skal være. 
Solberg-intervjuet berører så vidt dybden fordi hun snart skal til New York og snakke om klima. 
Hun får selvsagt ingen vanskelige oppfølgingsspørsmål på Norges påståtte rolle som klimaforbilde. 

Langt fra tidenes mest originale gjester. 
Eller tema. 
Eller spørsmål. 
Men trygge og tydelige TV-vante folk som leverer på «neste gjest trenger ingen introduksjon». 

Dynamikken mellom de nye programlederne er fin. 
Blipp ser mer og mer ut som verdens greieste eiendomsmegler. 
Olafsen har en blå blomstrende helbuksedress som pussig nok matcher kjolen til statsministeren. 

Hun er mest fokusert. 
Han henfaller til innskutte blødmer, men mindre enn man skulle forvente. 

– Pust med magen 

Om man skal være litt vanskelig, så ledes programmet av to ganske seriøse gamlisungdommer. 

Det er lite av innholdet som avslører at de bare har rundet solen 28 ganger. 
Om planen er å knytte til seg yngre seere, trenger man nok mer enn å bare snu gjestebunken. 
Samtidig er et gjennomgående råd i sendingen å puste mer med magen. 

Det ser det ut som de begge allerede mestrer. 
",1
"Filmanmeldelse «Psychobitch»: Sterk, ubehagelig og viktig
En film som tør å strø salt i åpne sår. 

DRAMA 

«Psychobitch» 

12 år. 
Norge. 
Regi: 
Martin Lund 

Med: 
Elli Rhiannon Müller Osborne, Jonas Tidemann, Henrik Rafaelsen m.fl. 

Det er ikke en overvekt av norske filmer som skildrer den vakre, kjipe og usikre tiden vi alle må gjennom på ungdomsskolen. 

Serie-suksessene «Skam», «Blank» og «Unge Lovende», har de siste årene dominert norsk drama, og historier fra videregående skole og den turbulente studietiden er blitt servert på rekke og rad. 

Men ikke glem! 

Ting er like, om ikke mer, turbulente på ungdomsskolen - og nettopp her lykkes «Psychobitch». 

For langrenns-gutten Marius, velspilt av Jonas Tidemann, er alt tilsynelatende som det skal. 
Han trener, han har kompiser å spise is med på kroa på Gjøvik, og han er, som læreren påpeker, «en ressurs for klassen». 

Da han får beskjed om å samarbeide med den nye og litt trøblete jenta, Frida (Elli Rhiannon Müller Osborne), i forkant av eksamen, blir derimot ingenting som Marius hadde planlagt. 

Frida, som det summes i gangene om at har «hatt det kjipt», og har et selvmordsforsøk bak seg, er rå, uredd og direkte. 

Mens Marius pleaser de som pleases kan, pleaser Frida ingen. 

Det flotte med ungdomsskolen er at man på mange måter fortsatt er et barn - selv om man vaklende føler seg frem i mørket i søket etter «voksenlivet». 

Skildringene av livet på ungdomsskolen på Gjøvik er autentiske, vakre og såre på samme tid. 
Gutta prøver å få seg sitt første ligg, mens jentene planlegger hvem de skal velge å gå på skoleballet med. 

Et velskrevet manus, som såvidt holder seg innenfor kleinhetsskalaen, sikrer at de mange scenene fra skolehverdagen trekker oss inn i noe nostalgisk og gjenkjennelig. 

Filmen skildrer utfordringene norsk ungdom møter i hverdagen, med det tunge og krevende «du kan bli hva du vil»-budskapet fra de voksne hengende over seg. 

«Psychobitch» tjener først og fremst på at den er uredd, og nettopp tør å stille spørsmål ved utfordringene samfunnets forventninger skaper for norsk ungdom. 
Spesielt for unge som allerede har falt utenfor. 

Historien er godt båret av Elli Rhiannon Müller Osborne sterke tolkning av rollen som Frida. 

Hadde undertegnede vært 16 år i dag, hadde Frida desidert vært mitt nye idol. 

Hovedrollenes prestasjoner oversvømmes dessverre litt for ofte av en heftig bruk av poplåter, som legger føringer for hva seerne skal føle i de virkelig viktige øyeblikkene. 
Hadde regissøren turt å la det være dørgende stille i flere scener, ville filmens budskap trolig blitt enda sterkere. 

Fortellingen løftes ytterligere av at filmen på vakkert vis tar for seg temaet psykisk sykdom. 
Ustabiliteten Frida representerer, og måten klassemiljøet rundt henne håndterer henne på, er en side vi har sett lite av på det norske lerretet tidligere. 

Hun dytter vakter inn i glassmontre, skriker til klassen, tegner en penis på vinduet, og må hentes ned fra taket av skolens lærere som frykter at hun skal skade seg selv. 

Ryktet om det tidligere selvmordsforsøket putter henne raskt i bås, og det er bare Marius som evner å stille nok spørsmål til virkelig å komme tett på. 

Det hele er en original historie om kaotisk og forbudt kjærlighet. 

På samme tid kunne det gjerne vært satt av mer tid til de alvorlige øyeblikkene filmen skaper rom for, og følgene av den tabubelagte tematikken regissør Martin Lund har valgt. 

Lund hadde helt klart tjent på å ikke hoppe fort så raskt til «happy ending». 

«Psychobitch» er likevel en viktig film, som unge seere forhåpentligvis vil huske når de rusler ut av kinosalene. 

Denne filmen slår et slag for alle Fridaer som sitter rundt om i norske klasserom. 
",1
"Anmeldelse:«Creed» 

Bringer frem blåveiser og tårer. 

FILM: 
Da Sylvester Stallone var ung og blakk, pleide han å føre samtaler med sitt eget speilbilde, som erstatning for psykologen han ikke hadde råd til. 
Det var et trekk han senere skulle gi en av sine ikoniske skikkelser, bokseren Rocky Balboa. 

«Creed» er den syvende filmen der Rocky er med. 
Her lar han den unge, intense Adonis (Michael B. Jordan) øve på slag mot den han ser i speilet, fordi han er den egentlige motstanderen. 
Som med så mangt i «Creed» er det et enkelt bilde som fort kunne blitt banalt, men som her får en poesi ved seg. 

Apollos sønn 

Rocky er ikke lenger midtpunktet. 
Her er det Adonis, som er sønn av Rockys avdøde konkurrent og bestevenn Apollo Creed, og en elskerinne, noe som gjør forbindelsen til den legendariske faren enda litt mer oppfliset. 
Adonis er en ung mann med mye halvveis innestengt frustrasjon. 

Han vil ikke ha Creed-navnet, for om han gjør, vil han alltid bli definert ut fra sammenligningen med faren. 
Men han oppsøker den aldrende Rocky, enkemann og eneboer i Philadelphia, for å få ham til trener. 
Det anes et håp om at det kanskje er her den er, muligheten til å styre kampviljen og kampbehovet, det som også var i faren. 

«Creed» er først og fremst en skikkelig god sjangerøvelse, som er innom alle kjeglene publikum forventer av en boksefilm med respekt for seg selv. 
Den tonsatte terningsmontasjen, den hylende krangelen når det virker som om alt rakner, det stigende crescendoet i kampen på slutten, med de andres engstelige ansikter i publikum. 
Boksescenene er uten lyte, filmet i lange, flytende tagninger uten klipp, rene, oversiktelige, spennende, og uten den hissige kryssklippingen som har blitt stadig vanligere, den som fremkaller hodepine hos flere enn slåsskjempene i ringen. 

Spill som gjør inntrykk 

Men «Creed» vinner også på å gå tilbake til nøkternheten «Rocky»-filmene etter hvert slapp taket i. 
Manus og regi er ved Ryan Coogler, den uhørt begavede 29-åringen som også stod bak indiedramaet «Fruitvale Station». 

Den filmen handlet om politivold mot unge svarte menn. 
Inn i den strømlinjeformede «Creed» sildrer sosial og psykologisk bevissthet. 
Adonis er privilegert, han er adoptert av Apollos enke. 
Men når han ser etter en annen retning enn den mest striglede, er det få åpne gater. 
Møtet med Rocky virker forløsende. 

Også Rocky er en ordknapp mann med ett utpreget talent, og en frykt for å bli marginalisert på alle andre arenaer. 
Begge mennene gjør inntrykk på sitt dempede vis. 
Jordan er en av sin generasjons mest interessante skuespillere. 
Her er det som om indre stormkast og strålende smil seiler ut på ansiktet hans, i rollen som en søkende ung mann som har mer og mer sammensatte følelser enn han har språk for. 

Rørende 

Også Rocky strevde alltid med språket, og Stallone, Oscar-nominert for rollen, utstråler igjen mer varme enn han finner ord for, samtidig som også han har lodd han sleper med seg. 

Fullkomment er det ikke. 
Når Adonis? motstandere presenteres, den ene mer fryktinngytende og snerrende enn det andre, skjer det gjennom påstemplede vignetter. 
I disse delene av «Creed» får den menneskelige historien en skjemmende eim av dataspill. 

Men det har lite å si når dramaet flytter seg til den siste ringen, og synet av menn som reiser seg for å dælje til hverandre uventet bringer blankheten frem i blikket, fra et sted i hjertet «Creed» klarte å snike seg frem til. 
",1
"TV 2s påskereality:Småslapp idrettsdag i Vågå 

«Mesternes mester» møter «Hver gang vi møtes». 
På «Farmen». 

«Mer enn gull» lar oss, hver kveld denne påska, følge seks mer eller mindre fordums idrettsstorheter gjennom en ukes opphold på en gård i Gudbrandsdalen. 
Formelen er kanskje litt i overkant kjent: 
Hver stjerne får sin egen dag, og via uhøytidelige utfordringer, selvfortalte anekdoter og påfallende intervjuer-aktige spørsmål fra de andre brettes den personlige historien ut, fra sped barndom og like opp til idrettshimmelen. 

Man kan se for seg idémyldringen bak: 
«Hver gang vi møtes» er en kjempesuksess. 
«Mesternes mester», herregud, om mulig enda større. 
Skal man ikke bare kombinere de to, og så røre inn litt gårdsfetisjisme for å få med «Farmen»-seerne? 

Nei, man skal jo ikke det. 
I alle fall ikke på denne måten. 
Ved å lage «Mesternes mester» uten konkurranser å bry seg om, og «Hver gang vi møtes» uten musikkopptredener som emosjonell opptenningsved, kan en hel episode av «Mer enn gull» føles som første halvdel av et mye bedre konsept. 
Klimakset eksisterer rett og slett ikke. 
Det soleklare dramatiske høydepunktet i de første episodene er at Daniel Franck får strekk i låret når han prøver å løpe. 

Mandagens avsnitt, tilegnet motocrosskonge André Villa, starter med en klisjéstafett av de sjeldne. 

Seks idrettshelter kommer inn på en gård. 

Johann Olav Koss sier: 
- Her skal vi få det fint, dere. 

Daniel Franck sier: 
- Jeg er ikke spesielt glad i overfladisk prat. 

André Villa sier: 
- Man blir roligere av å komme seg ut av betongjungelen. 

Heldigvis finner programmet etter hvert en slags flyt. 
Motocross er unektelig spektakulært, og Villa har jo opptil flere genuint sterke historier å by på. 
Det er liksom umulig å ikke bli litt revet med, slik er det gjerne med idrettshistorier. 

Og det er jo gode navn rundt bordet: 
En fin blanding av «Mesternes mester»-veteraner og andre som kanskje ikke har eksponert seg fullt så mye etter endt karriere. 
Og så én i høyeste grad aktiv utøver, Ezinne Okparaebo. 
Johann Olav Koss og Trude Dybendahl inntar godslige foreldreroller, og virker genuint engasjert i de andres historier. 
Praten flyter fint, men blir litt for ofte kjedelig når man vet at det ikke bare er pludring før programmet virkelig setter i gang. 
Praten er programmet. 

«Mer enn gull» er på sitt beste helt grei påskepludring fra folkekjære ansikter. 
På sitt verste er det bare middels motiverte idrettsfolk på skitur eller rundt et bord. 

Anmeldelsen er basert på programseriens første og tredje episode. 
",0
"Anmeldelse:«McFarland» 

Feelgoodfilm som aldri overrasker. 

FILM: 
Av alt som skjer i den ikke-fiktive verden, den virkelige verden, om du vil, er det én type historier som oftest plukkes opp for å bli film. 
Det er historiene om suksess tross overveldende odds, om å hevde seg på en fremmed arena, om samhold på tvers av skillelinjer av etnisitet, kultur og klasse, om store prosjekter som løftes av mange, idealistiske skuldrer. 

Det er fortellinger som får alle til å få litt større tiltro til både folk og samfunn, selv om det faktum at de trekkes fram, vitner om hvor uvanlige de er. 
En reise av det slaget som skildres i «McFarland», som er basert på en sann, tretti år gammel historie, er uhyre vanskelig i dagens USA. 
Det har vært det lenge. 

Fattige fruktplukkere 

Det er to reiser inn i fremmed territorium i «McFarland». 
Jim White (Kevin Costner), en fallert fotballtrener med et temperament som stadig spenner ben på ham, tar imot jobben som gymlærer ved en fattig ungdomsskole i California der elevene er barn av fattige, fruktplukkende hispanics. 

Treneren aner løpetalenter i de sterke guttene som hjelper foreldrene med fruktplukkingen, men når han vil starte et løpelag, blir det friksjon. 
Kamper må utkjempes både på skolen, med foreldrene som taper penger når barna ikke jobber ikke vil gi dem falske håp, og mot de hvite, golfspillene privatskolekonkurrentene som fniser av fattigguttene. 

Forutsigbart 

Mistenksomhet blir til tillit. 
Alle gnisningene får de aller mest forutsigbare utfall du kan forestille deg. 
Costner lunter godmodig gjennom det hele, de seks guttene er sjarmerende og de springer gjennom et støvete landskap med frukttrær, i vakre, gyllenbrune sjatteringer. 
Når den lokale latinokulturen betar Jim, den slitne kona og den øyehimlende tenåringsdatteren, skjer det på en tilforlatelig og overbevisende måte, selv om en og annen klisjé ikke er til å unngå. 

Men ingen sier noe som overrasker, ikke på noe tidspunkt. 
«McFarland» er en programmatisk feelgoodfilm, og jo da, man sitter igjen med en vag, god følelse på slutten. 
Men ikke så mye annet. 
",0
"Bergen mot Trollhjem
Småtrollene viser at lykken er innvendig og ikke på lerretet. 

FILM: 
De dansende, syngende og klemmende lykketrollene vil fra Bergen, vil fra Bergen med det samme, for der har de det som fisken i panna. 
På de årlige «Trollverv»-feiringene kappeter de skumle «bergenserne» småtroll for å bli lykkelige. 
Lykketrollene flykter derfor under jorden, ledet an av trollkongen og slagordet «Ingen troll etterlates». 
20 år etter i Trollhjem må datteren prinsesse Poppy (Marion Ravn) og kritiske Kvist (Atle Pettersen) ta opp kampen da lykketrolljegerne får ferten av dem igjen, med den optimistiske parolen: 
«Det er alltid en lys side.» 

Klemmetid 

De høyhårete lykketrollene ble først skåret ut i tre av danske Thomas Dam i 1959, som en gave til datteren. 
Etter hvert ble lykketrollene masseprodusert i stor skala, med stor suksess verden over. 
Nå vil Dreamworks ha sin del av småkakene, med målsetting om en ny farsott. 
Filmen har en rekke morsomme gags, med glitterpromp og muffinsbæsj, og flere nestensmurfete musikalske sang- og dansnumre basert på Justin Timberlake-låter og diverse hits fra foreldregenerasjonens barndom på åttitallet. 
Morsomst er det da forkledte kjøkkenhjelp Birgit legger igjen sin rulleskøyte hos den lille bergenserkongen, som snurrer og forsøker kysse hjulet, som så sliper leppene hans smertefullt. 
Men all klemming og kos og hjerter og regnbuer og glitter gjør filmen for fargerik, søt og mektig i lengden. 
De smågodtfargede lykketrollene dopet på e-stoffer har klokkealarm som varsler om klemmetid, hvor «hjertene våre synkroniseres» hver time. 
«Åååhhh.» 

Lykke 

Den eneste karakteren med litt substans, Kvist, «driver ikke med lykke» og vet at verden ikke er bare muffins og regnbuer. 
Han bidrar til morsomme øyeblikk av både panikk og pinlig stillhet. 
Han løfter også filmens vakreste scene, om fargespill etter tonene til «True Colors». 
Moralen er et rosaglitret bursdagskort som forteller at lykken er inni oss alle. 
Den er i hvert fall ikke på dette lerretet. 
",0
"Anmeldelse:«Dark Places» 

Famler i mørket. 

FILM: 
Å få det kunstige til å virke naturlig, krever sin kunstner. 
Omgivelsene er upåklagelig møkkete i «Dark Places». 
Som barn overlevde Libby (Charlize Theron) drapsraidet der moren og søstrene mistet livet, en forbrytelse broren ble dømt for. 

Mørket i alle 

Tretti år seinere driver hun rundt i vrakgodset fra den gang, i slitne rom med glisne møbler og tildekkede vinduer. 
Så blir hun konfrontert med fortida og tvunget til å se nærmere, på massakren, på seg selv og familien, på mørket som kanskje eller kanskje ikke fantes både i henne og de andre. 

Føles som kulisser 

Når elendet likevel ikke virker som annet enn gjennomarbeidede kulisser, er det fordi det som sies, er så tydelig oppstilt. 
Libby og de andre ramser opp fakta og kjensgjerninger for hverandre, i stedet for å ha spente, autentiske samtaler. 
Og «Dark Places»,» vet liksom ikke helt hvilke spor den skal følge i sitt eget, filtrede plott. 
Det springes fram og tilbake, mellom nåtida og fortida, mellom en retning som synes å lede til en oppklaring, som seeren for øvrig blir genuint spent på. 

Det krafses borti noe mørkt og levende: 
Hvordan en skjør tillit og fortrolighet kan sprenges opp av rykter og assosiasjoner, hvordan et noia på samfunnsplan for satanisme og ungdommens råskap kan tolke det de gjør i fatalt verste mening. 
Men om dette skulle truffet, måtte «Dark Places» konsentrert seg mer. 
",0
"Anmeldelse:«Sommer i Toscana» 

Såpass blottet for følelser, engasjement og narrativt driv at man spør seg hvorfor den i den hele tatt har blitt en film. 

FILM: 
Følelsen av at filmmediet i løpet av de siste tiårene har mistet noe av sin kulturelle relevans blir aldri sterkere enn når man ser sympatiske, kompetente og umiddelbart forglemmelige dramaer på halvannen time. 

Overflødig «Sommer i Toscana» er en slik film, og handler om en hengslete søttenåring med trang forhud, som må kvitte seg med jomfrudommen før sommeren er over. 
Heldigvis for vår mann Edoardo står flere unge kvinner parat til å hjelpe ham, og det eneste problemet er altså forhuden, som han av uante grunner kvier seg for å operere vekk. 

Historier om tenåringsgutter på desperat jakt etter sitt første ligg er en tradisjonsrik sjanger, men selv om Edoardo gjør for blekksprut hva hovedpersonen i «American Pie» gjorde for pai, unnviker «Sommer i Toscana» de fleste av sjangerens klisjeer. 
Problemet er at den samtidig unnviker både humor, spenning og narrativt driv. 

Impotent 
Det er mange fine enkeltelementer i «Sommer i Toscana», men som helhet fungerer den ikke i det hele tatt. 
Regissør Chiarini er så oppsatt på å unngå klisjeene at han ikke tør å nyttegjøre seg av standardgrep som beviselig fungerer, og resultatet er en film som verken makter å overskride sjangeren eller utnytte dens iboende kraft. 

For bare et par tiår siden hadde kinofilmen en så selvsagt posisjon i samfunnet at en film som dette hadde udiskutabel verdi i kraft av å være en del av samtidens dominante kulturuttrykk. 
Men i ei tid da mennesker oversvømmes av bildefortellinger i alle kanaler, framstår «Sommer i Toscana» som en historie uten følelser eller engasjement, hvis vei til spillefilmformatet er brolagt med vanetenkning og rene tilfeldigheter. 
",0
"Anmeldelse:«The Gallows» 

«The Gallows» er en foreløpig bunnotering for den amerikanske «found footage»-skrekkfilmen. 

FILM: 
«The Gallows» åpner med et grøtete og stemningsfullt videoopptak hvor en ung mann omkommer under en high school-oppsetning av skuespill. 
Men etter denne lovende starten utvikler den seg raskt til den mest forutsigbare, irriterende og forglemmelige skrekkfilmen jeg har sett i nyere tid. 

Hittegodsskrekk 
Sammen med superheltblockbusteren er «found footage»-skrekkfilmen vår tids definerende filmsjanger. 
For helt siden «Paranormal Activity» tjente inn nærmere 200 millioner dollar i 2007 har amerikanske filmstudioer spekulert i å gi unge, håpefulle filmskapere sjansen til å lage film på det som i hollywoodmålestokk er mikroskopiske budsjetter. 

Den på alle måter billige «The Gallows» utspiller tjue år etter ulykken fra prologen. 
Skuespillet «The Gallows» skal settes opp på nytt, og i de sentrale rollene finner vi denne gangen teaternerden Pfeifer og fotballstjerna Reese. 
Reese' bestekompis Ryan har av uante grunner bestemt seg for å lage en privat bakomfilm om oppsetningen, og det er via hans kamera og kommentarer at vi følger begivenhetene. 

Død og fordervelse 
Det kan være tilfredsstillende å se ufordragelige rollefigurer bli drept på film, men Ryan er såpass uspiselig at filmskaperne kunne torturert ham for åpent kamera i en time uten at det hadde veid opp for hans selvtilfredse kommentarer og frastøtende ansiktsmimikk.Og når den maskerte bøddelen som hjemsøker skolen omsider innhenter ham, er døden både brå, meningsløs og dårlig iscenesatt. 

«The Gallows» er i det hele tatt et hjelpeløst makkverk av banale og forvirrende bilder lydlagt med en kakofoni av skriking, hyperventilering og overforklarende stemningsmusikk. 
I de aller fleste filmer kan man finne noe å glede seg over — et bilde, et øyeblikk, en idé — men «The Gallows» har virkelig ingenting å by på utover irritasjon og kjedsomhet. 
Hvis det ikke var for at svaret (penger) var så himmelropende åpenbart, kunne man spurt seg hvorfor i all verden noen ville finne på å lage en film som dette. 
",0
"For noen er det spesielt om å gjøre å komme seg foran dommerne i «Idol»
Feelgood fra Gaza. 

FILM: 
Så, her er tre ord som ikke er så ofte å finne i samme setning: 
Feelgood fra Gaza. 

Megen møye Men «Idol» er en historie som lykkes med å varme nettopp hjerterøttene. 
Det er snakk om en lett dramatisert versjon av livet til palestinske Mohammed Assaf. 
Assaf tok seg med megen møye fra Gaza til Egypt i 2013, med det mål å delta i arabiske «Idol», og endte opp med å vinne hele konkurransen. 

Synlig billig Mohammed vokser opp sammen med søsteren, guttejenta Nour, som er den som maser om at gjengen deres må starte band. 
Mohammed er den mest talentfulle, men når filmen skifter fra barndommen til når han er rundt tyve, kjører han taxi i Gaza og er lei av alt. 
Filmen er, fortjenstfullt, ganske subtil rundt konflikten barna vokser opp med: 

Når Mohammed er blitt voksen, har byen rundt ham blitt en ruinby - uten at dette kommenteres i stor grad. 

Også på andre måter får regissør Hany Abu-Assad frem nyansene i en ellers endefrem historie: 
Når Nour ser ut fra scenen hun deler med broren og vennene, legger hun merke til at mennene danser ekstatisk, mens de innpakkede kvinnene sitter og ser på. 
Hun sier ikke hva hun tenker om det hun ser, men det trengs heller ikke. 

Stor sjarme «Idol» er nok laget på et sparsommelig budsjett, for når Mohammed kommer seg til selve konkurransen, er det bemerkelsesverdig hvor lite som vises. 
I et flimmer av datoer blir seerne informert om hvor bra det går med ham. 
Det er en uelegant løsning som gjør at historien lugger. 

Ellers heves «Idol» av et godt og sjarmerende ensemble; en absolutt forutsetning for at historier om outsidernes bratte vei mot toppen skal fungere. 

Tawfeek Barhom har et åpent, vergeløst ansikt som gjør at man alltid holder med ham, også når han er tenåringsaktig tverr og utålmodig. 

De smale skuldrene synes nesten å knekke over den plutselige byrden å ha blitt bærer av håp for et helt folk. 
Men både de, og «Idol», finner styrke til å gjøre det de skal. 
",1
"Anmeldelse:«Den danske piken» 

«Den danske piken» er en velmenende, men frustrerende unnvikende film om transkjønnethet. 

FILM: 
Veien til pompøse og selvtilfredse storfilmer om identitetspolitikk er brolagt med gode hensikter, og det er langs denne humpete korsveien vi finner Tom Hoopers «Den danske piken». 
Dette er en film som har gode hensikter i bøtter og spann, men som begraver sin interessante tematikk under vakker tidskoloritt — blant høydepunktene finner man en rekke utsøkte Art Nouveau-interiører — og unnvikende dialog framført med den britiske aksenten som i dag ganske enkelt betyr «gamle dager». 

Body horror Året er 1926 og stedet er København, hvor maleren Gerda Wegener (Alicia Vikander) lever i skyggen av sin mer berømte og anerkjente mann Einar (Eddie Redmayne). 
I den samme skyggen lever også Einars alter ego Lili, som tar sine første prøvende skritt ut i verden når Gerda overbeviser ektemannen om å forkle seg som kvinne på et sosietetsball. 
Og etter hvert som Lili finner seg til rette er det ikke lenger plass til Einar, som bestemmer seg for å bli en av de første personene i historien til å gjennomgå en kjønnsskifteoperasjon. 

Einars psykologiske, sosiale og fysiske transformasjon er en lang og smertefull prosess som publikum aldri egentlig får ta del i. 
For ikke å støte publikum bort med opprivende skildringer av tittelfigurens «body horror» legger Hooper nemlig perspektivet hos den heteronormative klippen Gerda, som tappert ser sin kunstnerektemann bli forvandlet til en sjenert ekspeditrise ved et fasjonabelt varehus. 

Berøringsskrekk 
«Den danske piken» gjør seg skyldig i en klassisk avledningsmanøver når den nærmer seg et dagsaktuelt identitespolitisk tema ved å fortelle historien om en historisk skikkelse som led sitt martyrium i en estetisk tiltalende fortid, og som dermed er stuet vekk i en avsluttet tidsepoke som ikke griper inn i publikums hverdag. 

Hooper har kanskje laget en film som kan selge inn konseptet transkjønnethet til besteforeldregenerasjonen, men han har mislykkes i å lage et drama om å være fanget i en kropp som oppleves som et fremmedlegeme. 
Det vil si, det fremste ankepunktet mot «Den danske piken» er at at han ikke engang har forsøkt. 
",0
"Crispy Caesar-salat fra Coen-brødrene
«Hail, Caesar!» byr på herlig Hollywood-pastisj. 

FILM: 
Mens sjangeren gjennomlever en latter- og tankefull gullalder i TV- og nettserier — som «Louie», «Horace and Pete», «Broad City», «Modern Family», «Veep», «Inside Amy Schumer», «Peep Show», «Girls», «Transparent», «Silicon Valley», «Nathan for you» og «Review» — ligger komedien på kino i langvarig koma, med verken pleiere eller pårørende på besøk. 

Feberdrømmer 
Det er derfor herlig at Coen-brødrene med hell feberdrømmer nettopp en reinspikka komedie om Hollywoods klassiske studiosystem på hell på 1950- og 1960-tallet. 
Og deres bakompastisj vekker latter. 

Filmen er «klassisk» slik en komedie, musikal eller western var det, med lommer av fremdriftsmessig stillstand, med tid og rom for spektakulære attraksjoner, som slapstick, sang og dans eller shootouts. 
Og den er «postklassisk» i sine ironiske sjangerrevisjoner, tilsvarende Spielberg, Tarantino og Haynes? seneste filmer. 

Sandaler og steppesko Til denne komedien synes alle de andre sjangrene invitert, og i entreen står både sandaler, boots, lakk- og steppesko. 
Den ene filmen-i-filmen, epokedramaet «Hail, Caesar!», skildrer et imperiums fall (en parallell til Hollywood-imperiets), og studiomogulen Josh Brolin («Eddie Mannix») må be sin superstjerne George Clooney («Baird Whitlock») om å «serve the picture» og å «go out there and be a star». 

Basert på en sandhistorie saler han hesten og legger sverdet i sliret på vei til Jesu død, mens b-westernhelt Alden Ehrenreich («Hobie») legger vekk lassoen, tar på seg lakksko og får tvinnet tunga under instruksjon fra dannede Ralph Fiennes («Laurence Laurentz»), mens en steppesyngende Channing Tatum («Burt Gurney») rir barkrakker, -bord og medseilere, alle i scener som oser kjærlighet for sjangrene. 

Clooneys tidløse stjerneansikt synes klonet fra et destillat av alle tidligere tiders mannlige førsteelskere. 
Han kunne vært stumfilmhelt, gullalderstjerne i mellomkrigstiden, eller i etterkrigstidens stadig svinnende storhetstid. 
Hans rollefigur er «matter out of time», ukomfortabel med å sette seg ned i en stol for samtidsdiskusjoner med kominternhumor. 

Filmen har flest fullbårne scener, med noen få hastekeisersnitt. 
Latter er lakmustesten, og jeg lo høyt ved flere anledninger, som scenen da «Hobie» og «Laurence» er på fåfængt jakt etter en «mirthless chuckle» og replikken «Would that it were so simple»: 
«Twøøørr». 
Var det ennå så lett. 
Uttalefeil har ikke vært så gøy siden «Life of Bwian». 

Månespeil i trau 
Å lage film er å fange månespeilet i et trau med vann. 
Å lage komedie — og spesielt «Lazy ? 
Ol Moon» med «Hobie» i hovedrollen — er å la en tjukk, skjeggete mann mageplaske oppi trauet for å gripe måneskinnet, for så å reise seg opp, sprute ut vann av ansiktsåpningene og spørre: 
«Where?d she go?». 

Salen ler, mens unge «Hobie» klimprer på gitaren under det uaffiserte måneskinnet. 
Han forsøker ikke slenge sin lasso rundt fru Luna, men lar månen stå i det største rampelyset, som nattens dronning, opplyst av den store stjernen: solen. 
Månerefleksjonen viser slik filmflimmerets forbigående fikseringer som bevegelige fantombilder, og en bagatell fra Coens skinner. 
",1
"En av verdens mest unike filmskapere
Apichatpong Weerasethakuls filmer ligner ikke på noe annet. 
Selv ikke når de er finansiert med norske penger, som spøkelseshistorien «Sovende soldater». 

FILM: 
I likhet med regissører som David Lynch, Guy Maddin og Alejandro Jodorowsky er Apichatpong Weerasethakul en filmskaper med en såpass særegen stil og en såpass tydelig definert tematikk at han utgjør en egen sjanger. 
Ved hjelp av et formspråk som blander grep fra dokumentarfilm, science fiction og fantasy skildrer han et Thailand hvor moderne vitenskap eksisterer side om side med spøkelser, guder og andre skikkelser fra mytologiens verden. 
Denne kombinasjonen gir seg utslag i filmopplevelser som ikke ligner noe annet, og som trener opp publikum til å se på både filmkunsten og sine egne omgivelser med nye øyne. 

Ånder I «Sovende soldater» spiller Weerasethakuls mangeårige samarbeidspartner Jenjira Pongpas den aldrende Jen, som hjelper til med å se til en gruppe soldater på det lokale sykehuset. 
Samtlige av soldatene ligger hensunket i en dyp søvn som legevitenskapen er ute av stand til å vekke dem fra, men takket være en synsk kvinne ved navn Keng er sykehuspersonalet likevel i stand til å kommunisere med dem. 

De to kvinnene finner raskt tonen, og når hun ikke hjelper soldatenes pårørende med å klare opp i spørsmål om oppussing og matservering, innvier Keng Jen i den usynlige verdenen hvor soldatenes sjeler oppholder seg. 
Det viser seg nemlig at sykehuset er bygget på ruinene av et gammelt palass og en blodig slagmark, og at de unge mennene som sover så fredfullt i sengene sine i virkeligheten har blitt rekruttert til å utkjempe en krig mellom for lengst avdøde konger. 

Guder 
I Weerasethakuls filmer er eksistensen av andre verdener og overnaturlige vesener et uomtvistelig faktum, og rollefigurenes omgang med disse størrelsene framstilles som så hverdagslig at publikum umiddelbart aksepterer at dette er en del av regissørens univers. 
I «Sovende soldater» opptrer både ånder og guder i menneskelig skikkelse, og med mulig unntak av en enigmatisk scene hvor et stort organisk objekt flyter stille ved havna, er filmen så å si blottet for spesialeffekter. 

I likhet med Jen kan publikum bare ta åndene og gudene på deres ord når de beskriver verdener som er skjult for menneskelige øyne. 
Og når Keng guider sin nye venninne gjennom storslagne usynlige palasser, overlater Weerasethakul jobben med å visualisere åndeverdenen til publikum. 
På denne måten aktiviserer han den samme forestillingsevnen som er selve grunnforutsetningen for alle former for folketro, samtidig som han ved hjelp av små replikker og gester understreker det absurde i situasjonen. 

Humor Weerasethakuls lune humor er en essensiell del av hans viltvoksende filmatiske univers, og ofte det tryggeste fotfestet i en verden hvor den gåtefulle naturen presser seg på fra alle kanter. 
I «Sovende soldater» er biologien overalt, og det konstante nærværet av yrende liv skaper en følelse av at publikums rasjonelle, materialistiske perspektiv hviler på et skrøpelig fundament. 

Denne tankevekkende og underholdende drakampen mellom ulike verdensbilder er bare ett av mange elementer som gjør «Sovende soldater» til en stor kinoopplevelse. 
For i tillegg til å lage filmer som ikke ligner på noe annet, lager Apichatpong Weerasethakul filmer som må sees på kino. 
",1
"En bedre film enn «The Force Awakens» på nær sagt alle måter
«Rogue One»viser at Star Wars er best når nostalgien holdes på et minimum. 

FILM: 
Årsaken til at Star Wars fortsatt er et globalt fenomen snaue førti år etter premieren på den første filmen i serien, er at George Lucas pakket den opprinnelige trilogien så tett med fengslende detaljer at det har tatt fansen og underholdningsindustrien flere tiår å pakke ut mytologien han skapte. 

Denne myldreboktilnærmingen til filmskaping står i åpenbar kontrast til moderne blockbustere, hvor hver eneste statist på lerretet skal ha en tydelig definert funksjon. 
Og hvor det er forsvinnende liten plass til den typen mysterier og forundring som ligger til grunn for 70-, 80- og 90-tallets klassiske underholdningsfilmer. 

Pen «Rogue One: A Star Wars Story» er ikke konstruert for å utløse den samme epidemien av laboratorieskapt nostalgi som fjorårets «The Force Awakens», men som en film som bygger på å forklare en logisk brist i «A New Hope», ligger den langt nærmere dagens blockbusterparadigme enn Lucas’ ekspansjonistiske visjon. 

Ettersom han har vært fritatt fra forpliktelsen om å forsikre tre generasjoner fans om at barndomsminnene deres er i trygge hender, har regissør Gareth Edwards imidlertid hatt langt større frihet hva gjelder stil enn hva J.J. Abrams hadde i Episode VII. 

Denne friheten har resultert i en rekke flotte bilder og sekvenser. 
«Rogue One» er en bedre film enn «The Force Awakens» på nær sagt alle måter, men først og fremst ser den mye bedre ut. 

Sammen med fotograf Greig Fraser («Zero Dark Thirty») gir Edwards publikum en kroppslig fornemmelse av de mange eksotiske miljøene filmen haster gjennom – ikke minst fungerer sammenstillingen av digitale effekter og fysisk natur godt. 

Mange av de mest effektfulle tablåene består riktignok av variasjoner over velkjent ikonografi – i åpningsscenen er Tatooine byttet ut med et dystert islandsk landskap; i en annen tramper en skvadron AT-AT Walkers rundt på stranda – men spørsmålet er hva mer man rimeligvis kan kreve av en film som dette. 

Vellykket 
For når man fjerner kjernen i Star Wars-mytologien fjerner man også forbrenningsmotoren som «The Force Awakens» brukte til å omdanne fossil nostalgi til folkelig begeistring. 
Altså sitter vi igjen med et ganske vanlig science fiction-eventyr, pakket inn i estetikken til en av den globale underholdningsindustriens største pengemaskiner. 

Og begrensningene som uunngåelig følger med Star Wars-merkevaren, innebærer at alle ambisjoner om å lage en film som faktisk handler om noe skyves ut på sidelinja. 

Når «Rogue One» framstår som en vellykket blockbuster – på linje med «Hunger Games: 
Mocking Jay Part 1» og den første «Iron Man»-filmen – handler det mer om detaljene enn om helheten. 
Dette er en film som ikke kvier seg for å ta livet av sentrale rollefigurer, og som beveger seg inn i moralske gråsoner som griper direkte inn i dagsaktuelle hendelser. 

Slik ofte er tilfellet i 10-tallets amerikanske blockbustere er filmens helter nemlig geriljakrigere som kjemper mot en militær overmakt med metoder som i vår verden ville blitt klassifisert som terrorisme. 
Og takket være filmens casting – hverken Felicity Jones, Donnie Yen, Riz Ahmed, Jiang Wen eller Forest Whitaker er hvite menn – får de uunngåelige parallellene mellom Imperiet og nazistene også en interessant identitetspolitisk klangbunn. 

Kompetent Med «Rogue One» tar Star Wars-franchisen også sine første skritt i retning av modellen som i løpet av 10-tallet har gjort Disney-eide Marvel Studios til Hollywoods nye forbilde, nemlig en stri strøm av løst sammenhengende, høyst kompetente og gradvis mer samlebåndspregede eventyrfilmer. 

For på tross av alle dens kvaliteter, kommer man ikke unna det faktum at «Rogue One» til syvende og sist først og fremst er mer Star Wars. 
Altså hviler den vestlige underholdningsfilmens skjebne fortsatt på skuldrene til Episode VIII-regissør Rian Johnson. 
",1
"Barn av fregnbuen
Hupperts ansikt viser at kunnskap er tungt å bære – og å slippe. 

FILM: Joachim Triers «Louder than Bombs» har et nærbilde av Isabelle Hupperts ansikt som regissøren selv filmet i en flere minutter lang tagning. 
Det er et vakkert kortportrett av en av de fremste skuespillerne verden har sett. 
I Mia Hansen-Løves kloke «Dagen i morgen» bærer Huppert nesten hvert eneste bilde. 
I åpningsinnstillingen leser filosofilærer Nathalie (Huppert) en studentoppgave på en båt. 
Gjennom et av vinduene ut mot dekk ser vi mannen og deres to barn, liksom allerede innrammet i et bilde hengende på veggen. 
Kameraet smyger langsomt mot henne. 
Mannen banker på vinduet og ber henne komme ut på dekk. 
Innstillingen lander på arkene i Nathalies hender, og sett fra hennes perspektiv ser vi spørsmålet besvarelsen undersøker: 
«Kan vi sette oss i den andres sted?». 
Hun har skrevet tilbakemeldinger i rødt og setter karakteren 11 øverst. 

Andres sted 

Allerede gjennom denne første innstillingen er det etablert et filter mellom henne og familien, med vinduer og opprørt vann. 
Å sette seg i den andres sted har liten hensikt om en kun blir sittende å se på seg selv. 
Det gjør ikke Nathalie. 
Prøvelsene hun stilles på gir henne rikelig anledning til å forsøke å sette seg i andres sted, hos den konservative mannen Heinz (André Marcon), den krevende moren Yvette (Edith Scob), en svart katt eller den inspirerende tidligere studenten Fabien (Roman Kolinka), nå en intellektuell anarkist med oste- og skrivefarm i fjellene. 
Bare barna synes hun å ha et avklart, stabilt forhold til. 

At jeg ikke husker opprinnelsen til uttrykket «kunnskap er ikke tungt å bære» både bekrefter og avkrefter påstanden. 
Og filosofilærer Nathalie må balansere sin kjærlighet til visdom med kjærligheten til mann, mor og barn. 
Og en innrømmelse fra mannen viser at også kunnskap kan være tungt å bære – og å slippe. 

Postmoden 

Hansen-Løves forrige film «Eden» (2014) handlet om DJ-kultur og en ung manns modningsprosess. 
Postmodne «Dagen i morgen» handler om en voksen kvinnes avmodningsprosess, der hun forsøker å finne ut hvor lite som er tilstrekkelig. 
Huppert hadde en lignende rolle i «Louder than Bombs», som karrierekvinne og familieoverhode, men her er fortellingen perspektivert gjennom hennes blikk. 
Kun i noen få poengterte øyeblikk får vi tilgang til ting som skjer uten henne, og som karakteriserer henne utenfra. 

Hupperts spill er nyanserikt i en duvende karakterutvikling, der hver eneste fregne teller og hun bærer sin spinkle kropp med en styrke som får vindkastene til å fly forbi. 
Som karakterportrett er filmen fulltegnet, uten katarsis. 
Hansen-Løves smarte manuskript unngår klisjeer i dialog, scener og mise-en-scène, og lar aldri Denis Lenoirs kamera bevege seg dit en mindre talentfull forteller ville plassert det. 

Filmen er f-r-a-n-s-k: fransk filosofi i møte med fransk fornuft og franske følelser. 
Nathalie tenker tilsynelatende mer enn hun føler, men i Hupperts fremstilling blir nettopp tanker følelser, intellektuelle tilfredsstillelser. 
Sammen med Maren Ades «Toni Erdmann» er befriende umelankolske «Dagen i morgen» blant årets klart beste filmer. 
Hansen-Løve er datter av to filosofiprofessorer. 
Nå behersker hun til fulle en tenkende tone, som er hennes helt egen. 
",1
"Anmeldelse:«Pawn Sacrifice» 

Filmen om sjakkmesteren Bobby Fischer er så kitschy at man blir helt matt. 

FILM: 
Livshistorien til den amerikanske stormesteren Bobby Fischer (1943-2008) er såpass fascinerende at det bare var et spørsmål om tid før Hollywood kastet seg over ham. 

Geni Fischer er en historisk skikkelse av typen Hollywood liker aller best — nemlig en eksentriker hvis unike talenter var tett forbundet med alvorlige psykiske problemer. 
Og historien om hvordan det unge sjakkgeniet fikk en sentral rolle i den teatralske propagandakampen mellom USA og Sovjet er unektelig godt stoff. 

Det er nettopp dette siste som er hovedfokus i «Pawn Sacrifice», som kretser rundt Fischers (Toby Maguire) dramatiske kamp mot den ubeseirede russiske stormesteren Boris Spasskij (Liev Schreiber) på Island i 1972 . 

Galskap «Pawn Sacrifice» serverer kitsch med stor, glorete K, og mer enn noe annet er den en studie i overdreven bruk av kontekstualiserende tidskoloritt. 
Presentasjonen av den unge Bobby minner mest om opptakten til en «X-Men»-film, og man sitter hele tiden og venter på at han skal begynne å flytte sjakkbrikkene rundt ved hjelp av tankekraft. 

Det skjer dessverre aldri, og dermed må man ta til takke med et stilisert og substansløst portrett av en mangefasettert skikkelse hvis liv åpner for å diskutere problemstillinger av en helt annen målestokk enn regissør Edward Zwick synes interessert i å utforske. 
",0
"Middelmådig mash-up fra Tim Burton
«Miss Peregrine’s Home for Peculiar Children» viser en Tim Burton som er redusert til en pålitelig håndverker i en sjanger han selv har bidratt til å forme. 

FILM: 
På et eller annet tidspunkt mistet Tim Burton visjonen, outsiderposisjonen, fingerspitzengefühlen eller hva-det-nå-var som gjorde ham til en av Hollywoods mest originale og interessante filmskapere fra debuten med «Pee-wee’s Big Adventure» i 1985 til slutten av forrige århundre. 
Eller kanskje er det riktigere å si at Burtons uttrykk og sensibilitet i denne perioden påvirket amerikansk populærkultur til et punkt hvor hans personlige særegenheter i dag ikke lenger framstår som et alternativ til mainstreamen, men som selve definisjonen av den. 

Stagnasjon 
Det er få kunstnere forunt å forme sin samtids estetikk på denne måten, og de som oppnår det har lett for å stagnere – hvilket «Miss Peregrine’s Home for Peculiar Children» er nok et eksempel på at Burton har gjort. 
Filmen inneholder riktignok et par burtonske detaljer – et festmåltid av øyeepler, en gladiatorkamp mellom to morderiske porselensdukker, og en søt liten jente med en grotesk munn på baksiden av hodet – som påkaller regissørens storhetstid, men som helhet er den oppsiktsvekkende uoppfinnsom. 
Dette er nemlig et typisk eksempel på Hollywoods pågående besettelse med å slå to eller flere eksisterende konsepter sammen og krysse fingrene for at de ender opp med en kassaksuksess. 
«Miss Peregrine…» = «Harry Potter» + [«X-Men» : «Adam’s Family»] + «Groundhog Day», og både ser ut og oppfører seg som man forestiller seg at et slikt produkt vil gjøre. 

High concept² 
Det åpner lovende, med noen fine tablåer fra hovedpersonen Jakes (Asa Butterfield) hjemstat Florida, men det tar ikke lang tid før filmen forflytter seg til et Storbritannia preget av gamle herskapshus, storslagen natur og en himmel full av mørke, truende skyer. 
Og når Jake omsider finner veien til 1943 og frøken Peregrines (Eva Green) skole for begavet ungdom, klemmer Burton til med alle triksene i boka. 

I likhet med andre filmer basert på high concepts i andre potens, gjennomsyres «Miss Peregrine…» av en følelse av déjà vu. 
Både plottet og rollefigurene ligner tilstrekkelig på ting man har sett før til at man umiddelbart vet hva man har med å gjøre, og appellen ligger dermed i hvordan filmen håndterer disse populærkulturelle byggeklossene. 
Og tatt i betraktning at det utelukkende handler om å gjøre variasjoner over velkjente temaer, er det umulig å ikke bli skuffet over at Burton ikke byr på noe mer interessant enn hva et hvilket som helst dataprogram som ble matet med stikkordene «X-Men i gamledager» hadde kunnet komme opp med. 

Maskinarbeid Brorparten av Burtons mest vellykkede og interessante filmer er laget med sminke og modeller snarere enn digitale effekter, og sett fra 2016 later dataanimasjonen til å ha luket ut de perverse og subversive undertonene som kjennetegner hans beste arbeider. 
Det finnes da også få bedre eksempler på CGI’ens negative effekt på Burtons kunstnerskap enn scenen i tredjeakten av «Miss Peregrine…» hvor handlingen stopper opp, og hovedpersonene ganske enkelt blir stående å se på mens én gruppe hjernedøde dataanimerte monstre slåss mot en annen. 

Det er en underlig scene, men på mange måter også et naturlig klimaks for en film som synes å ha blitt satt sammen av algoritmer og markedsprognoser, og som sier langt mer om Hollywood-maskineriet enn om menneskene som har laget den. 
",0
"Anmeldelse:«Sinister 2» 

«Sinister 2» er ikke bare fornærmende dum. 
Den er inkompetent også. 

FILM: 
Av alle grøsserne Blumhouse Productions - skrekkfilmens svar på Marvel Studios - har produsert er Scott Derricksons «Sinister» en av de mest vellykkede. 
Som så mange andre av disse filmene ender den med et mageplask i overnaturlig visvas, men fram til tredjeakten er den en god og genuint medrivende grøsser. 

Fornærmende 
Både hva gjelder handling og kvalitet begynner «Sinister 2» der forløperen sluttet. 
Demonen Bughuul og hans armé av døde barn har funnet seg en ny familie å terrorisere, og den eneste som kan stoppe dem er rollefiguren som var en såpass endimensjonal plottmekanisme i den første filmen at Derrickson ikke engang fant det bryet verdt å gi ham et navn. 

I «Sinister 2» vandrer spøkelsesbarna rundt i fullt dagslys og serverer en stri strøm av kryptiske replikker om Bughuuls motivasjon og spilleregler, og disse er såpass innviklede og selvmotsigende at man faller av før man i det hele tatt rekker å bli skremt. 
Det mest interessante filmen har å by på er faktisk en scene hvor vi får servert overnaturlig visvas på velklingende norsk. 

Inkompetent 
Og når man trodde det ikke kunne bli stort verre kollapser både logikken og fortellerhåndverket fullstendig i tredje akt. 
Fram til da har «Sinister 2» imidlertid vært en såpass usammenhengende og dum collage av sjangerklisjeer, at det framstår som forfriskende når den til slutt tar skrittet over i ren og skjær inkompetanse. 
",0
"«Han ligner en slags Frodo fra helvete»
Drama om nazister og SD-kloner. 

Om man vil se hvor sjokkartet introduksjonen av Sverigedemokraterna (SD) i svensk politikk har vært for broderfolket trenger man ikke se lenger enn til tv-seriene svenskene produserer nå om dagen. 

I den politiske thrilleren «Blå Ögon» behandles den nye utfordreren i nær 1:1-format. 

Handlingen tar til midt i den svenske valgkampen. 
Stabssjefen til det svenske Samlingspartiets justisminister Gunnar (Sven Nordin, på svenska) forsvinner. 

Dermed blir han nødt til å hente tilbake forgjengeren Elin (Louise Peterhoff, kledelig dempet i værmåten), som nå jobber som overkvalifisert servitør i kjølvannet av en politisk skandale. 

Mens hun dykker ned i mysteriet rundt den forsvunnede stabssjefen må hun også hjelpe partiet å håndtere utfordreren Trygghetspartiet, en gjeng som er så like SD at serien ble anmeldt til kringkastingsrådet i hjemlandet. 

SD-kloner 

«Blå Ögon» er ikke først ute sånn sett. 

Også sci-fi-serien «Äkta Människor» hadde SD-kloner (faktisk med samme skuespiller i en av rollene), men kom kanskje unna med litt mer ved å være en sci-fi-serie som brukte robotskepsis som metafor for innvandringsfiendtlighet. 

De to seriene deler mange av de samme kvalitetene og ulempene - begge sliter med å være subtile, men er samtidig vanskelig å ikke engasjere seg i. 

Kjell Wilhelmsen og Anna Bjelkerud gjør en fin jobb med å få Trygghetspartiet-politikerne Olle og Annika til å fremstå sympatiske og troverdige som mennesker, uansett om serieskaperne er kritiske til politikken deres. 

Spesielt handlingssporet hvor man ser hva Annikas barn går gjennom på grunn av de kontroversielle meningene hennes er fint og sårt. 

Dessverre er de andre partifellene kyniske til det nær parodiske. 

Nazistisk terrorcelle 

Ta for eksempel Janina (Malgorzata Pieczynska), som rister på hodet over at Olle legger igjen tips på en Kina-restaurant. 
Og det er etter at hun nettopp har forsøkt å overtale ham til å utnytte drapet på en partifelle for bedre pressedekning. 

Denne tendensen til å dra på et par hakk for mye merkes også når en nazistisk terrorcelle setter i gang en serie stadig mer brutale drap, seriens viktigste spenningsmoment. 

Her er heldigvis Adam Lundgren genuint ubehagelig i rollen som den intense blåøyde nazisten Mattias. 

Han ligner en slags Frodo fra helvete der han veksler ubesværet mellom kompisaktig sjarm og intenst hat. 

De tre handlingstrådene flyter fint sammen, selv om et par av episodene avhenger av litt for mye tilfeldigheter for å få urelaterte rollefigurer til å møtes, noe som vil være godt kjent for dem som har tatt en titt på starten av andre sesong av «True Detective». 
",1
"«Smarte menn gifter seg ikke»
Verbalt og voldelig virtuos westernutvidelse. 

FILM: 
«Smart men don’t get married», sier Brooder (Matthew Fox), lyst kledt og kjapp på avtrekkeren, til Chicory (Richard Jenkins), en eldre enkemann og «backup deputy», som savner dagene da kona kalte ham «dumb imbecile». 
Jenkins’ komiske timing er bålvarm da han liggende under månelyset spør sheriff Hunt (Kurt Russell) om badekarlesing og problemet med våte bøker. 

Vestenfor her 

«I don’t know what’s west of here», sies det tidlig i denne briljant orginale og overraskende sjangerfilmen, som rir og halter westernfilmen til sjeldent terreng. 
Kurt Russell er myndig sheriff i langfilmdebutant S. Craig Zahlers verbalt virtuose og vemmelig voldelige tilskudd til den vedvarende westernrenessansen i film og serier. 
Og lik HBO-serien «Westworld» sammenvever filmen minst to sjangerunivers, først og fremst skrekk og western, men også «lost race»-fortellingen i tradisjonen etter H. 
Rider Haggards «King Solomon’s Mines» (1885). 
Westernsjangeren har lenge vært i revisjon, med høydepunkter fra cirka ti år siden i HBO-serien «Deadwood» (2004-2006) og Tommy Lee Jones’ film «The Three Burials of Melquiades Estrada» (2005), og i nyere varianter så forskjellige som «Meek’s Cutoff» (2010), «Jauja» (2014) og «The Revenant» (2015). 

Original dialog 

Quentin Tarantino har også laget «Django Unchained» (2012) og «The Hateful Eight» (2015), sistnevnte med Russell i rollen som John Ruth. 
«I’m not a cowboy, Pam, I’m a stuntman», sier Stuntman Mike (Russell) i den suverene bilfilmen «Death Proof» (2007). 
Og han er heller ingen cowboy her, men sheriffen som fronter en firkløvret karakterstudie. 
Skuespillerensemblet er strålende over hele fjøla. 
De leverer den ekstremt velskrevne og originale dialogen – et sted mellom Cormac McCarthy og Tarantino – lakonisk eller elevert med en rytme og timing som fungerer både dramatisk og komisk: 
«Pain is how your body talks to you. 
You’d do well to listen to it.» 
«I know the world is supposed to be round, but I’m not so sure about this part.» 
«Mr. Brooder just educated two Mexicans on the meaning of manifest destiny.» 
Da Arthur O’Dwyer (Patrick Wilson), en halt ektemann på leit etter sin «troglodyte»-bortførte kone, spør «What time is it?», svarer Chicory: 
«It’s about nine… but it feels like next week.» 

Indiefilm 

Filmen er langsomt og møysommelig fortalt, med minimal musikkbruk og upretensiøst, men vakkert kameraarbeid. 
Spenningen blir derfor særlig stor da troglodytenes særegne strupefløyter gjaller gjennom de stille slettene. 
Manusforfatter og regissør Zahler hadde da han skrev «Bone Tomahawk» i 2011 solgt over 20 manuskripter til Hollywood, men var lei av å skrive teoretiske filmer som aldri ble laget. 
Med skuespillerne på plass fikk han 21 dager til å spille inn denne filmen, som er blitt blant de mest medrivende du kan se på norske kinoer i år. 
",1
"Anmeldelse:«Eddie the Eagle» 

Så banal at den blir en formærmelse i stedet for en hyllest. 

FILM: 
I unnarennet i hoppbakken i Garmisch Partenkirchen, i det som ubestridelig er vintervær, går Hugh Jackman rundt med opprullede skjorteermer. 
Det sier deg egentlig alt du trenger å vite om realismen i «Eddie the Eagle», en banal hyllest til den britiske skihopperen som jublet av glede over sisteplassene sine under OL i Calgary i 1988. 

Pilotbriller og sigarett 

OL-besatte Eddie (Taron Egerton) vokser opp i et arbeiderklassestrøk, med en omsorgsfull mor og en brysk far som mener sønnen bør konsentrere seg om å bli gipser som ham selv og glemme dette OL-tullet. 
Eddie har dårlige knær, colabunnbriller og sosiale ferdigheter som aldri helt kommer på nivå med andre, men veier opp for alt sammen i entusiasme og arbeidsmoral. 
Det er pur vilje som får ham til Garmisch og gjør at han klarer å overtale den fallerte hopperen Bronson (Jackman) til å trene ham. 

Vi vet Bronson er en kynisk tøffing fordi han har sigarett og pilotbriller og drikker brennevin. 
Vi vet også at Bronson vil vise seg å ha et hjerte av gull, fordi dette er en sånn film. 
Vi vet også at de som styrer uttaket til den engelske OL-troppen vil ha privatskolebakgrunn, overklasseaksent og en lang liste med fordommer, fordi dette er en sånn film. 

Norsk snarvisitt 

Skurkerollene i «Eddie the Eagle» er jevnt fordelt på den britiske idrettsledelsen og det norske hopplandslaget. 
Rune Temte og Mads Sjøgård Pettersen er innom på en snarvisitt i rollene som buldrende trener og klysete hoppstjerne. 

Det strømlinjeformede treningsprogrammet til nordmennene settes opp som mekanisk og unaturlig kontrast til den mer opprørske måten til Bronson, som innebærer fyllehopping i 70-metersbakken. 
Edvin Endre blir derimot en fascinerende figur som en androgyn og Yoda-lignende Matti Nykänen, som har en hang til å avlevere gebrokne visdomsord i heisen opp til hoppet. 

Barndommen på syttitallet er søtt skildret, men jo nærmere OL vi kommer, jo mer begynner budsjettbegrensningene å synes. 
Scenene fra Garmisch er direkte fattigslige. 

Ubekvem karikatur 

Egerton gir alt i rollen som Eddie, men ender opp med å gjøre narr av mannen han åpenbart ønsker å hylle, på grunn av det iherdige overspillet. 
Egerton skyver underkjeven ut som en skuff og himler konstant med øynene, på en måte som gjør Eddie til en ubekvem karikatur. 
Slike roller er en linedans, men sånt går ikke i en film som, temaet til tross, aldri bekymrer seg for mye for balansen. 

Unntaksvis sjarme 

Det er stunder der «Eddie the Eagle» lykkes med å bli så sjarmerende som den desperat ønsker, og legger for dagen en avvæpnende oppriktighet som trenger gjennom det nesten barnslige skallet. 
Hjertevarmen er følbar. 
Den mest interessante samtalen er mellom Bronson og Eddie, idet Bronson advarer protegeen sin mot å tro at alle de som heier på ham, er på hans lag; å tro på at de ser på ham som en helt, når de egentlig ser på ham som en nusselig raritet. 

Desto pussigere er det at regissør Dexter Fletcher ikke ser at hans egen film snubler ned i samme fallgruve langt oftere enn den burde. 
",0
"En deprimerende fallitterklæring på vegne av filmbransjen
«Captain America: Civil War» er Marvels kompetente, lettfattelige og uendelig banale tilsvar til «Batman v Superman». 

FILM: 
Forholdet mellom blockbusterne som lages om Marvel og DC Comics? superhelter speiler langt på vei balansen mellom de to institusjonene i tegneserienes verden: 
Der DC har de største ikonene og de tydeligste auteurstemmene, har Marvel langt på vei vunnet kampen om publikums gunst ved å etablere en arbeidsmodell som sikrer en stri strøm av kompetent og noenlunde intelligent — men aldri personlig — underholdning. 
Høydepunktene er aldri like store hos Marvel som hos DC, men til gjengjeld er fiaskoene aldri like patetiske og det gjennomsnittlige kvalitetsnivået langt høyere. 

Komitéarbeid 
I et år hvor både Warner Bros. og Marvel Studios? superheltfilmer omsider har nådd slå-actionfigurene-mot-hverandre-stadiet, er sammenligningen mellom brødrene Joe og Anthony Russos «Captain America: Civil War» og Zack Snyders «Batman v Superman» uunngåelig. 
Dette er en sammenligning «Civil War» utvilsomt vil komme seirende ut fra på det økonomiske plan, men hva det kunstneriske angår er det liten tvil om at Snyders hyperkomprimerte eksplosjonsopera er en langt mer ambisiøs og interessant film. 

Nøkkelen til Marvel Studios? suksess ligger i at de vet hva publikum vil ha og har som førsteprioritet å gi dem nettopp dette. 
Og i henhold til en slik modell må individuelle regissører og manusforfatteres særpreg vike for en tilnærming til filmskaping som minner mer om den man finner i animerte familiefilmer enn i tradisjonelle blockbustere. 

Banal Russo-brødrene er på mange måter de ideelle Marvel-regissørene: 
De er dyktige håndverkere uten plagsomme særegenheter, og de står bak studioets hittil beste film «Captain America: The Winter Soldier». 
I «Civil War» er det imidlertid lite igjen av actiondrivet og de smarte regigrepene som gjorde den andre «Captain America»-filmen god. 
Filmen tar utgangspunkt i et interessant plott om amerikansk militær intervensjonisme 
— Captain Americas usvikelige lojalitet til sin gamle venn Bucky er en god metafor for forholdet mellom USA og Israel — som den raskt forvandler til en banal søskenkrangel mellom Captain America og Iron Man som til slutt involverer alle som noensinne har vært medlem av The Avengers (med unntak av de to sterkeste av dem). 

«Civil War» er en film som kun handler om Marvel-universet og ingenting mer, og selv om mange kinogjengere nok vil foretrekke dette framfor Snyders tverrmytologiske hysterianfall, er det like fullt en deprimerende fallitterklæring på vegne av den amerikanske filmbransjen. 

Ett lyspunkt finnes dog, for i sine få scener som Spider-Man makter unge Tom Holland å tilføre filmen et snev av den overskuddspregede entusiasmen som kjennetegner Marvel på sitt beste, men som ellers glimrer med sitt fravær i «Civil War». 
",0
"Anmeldelse:«Mannen fra Snåsa» 

Takknemlige filmer er sjelden spennende filmer. 

FILM: 
Det føles litt klamt når en påstand eller et syn bekreftes, igjen og igjen, gjennom halvannen time, snarere enn å utdypes og nyanseres. 

I «Mannen fra Snåsa» dreier det seg om at Joralf Gjerstad har mystiske evner til å helbrede og at hans bruk av dem gjør ham til det gode menneske på Snåsa. 
Dokumentarfilmskaper Margreth Olin sier rett ut at hun oppsøker ham for å filme gode møter mellom mennesker i en tid da hun er utmattet av å forholde seg til lidelse, og spørsmålene hun stiller er av typen «Hvorfor har du valgt å bruke så mye av livet ditt på andre mennesker?». 

Denne kritiker har ikke noe grunnlag for å hevde at Gjerstad ikke handler av uselviskhet og behov for å hjelpe, men pukkingen på nettopp dette gjør «Mannen fra Snåsa» mer ensfarget enn den burde vært. 
Det gir en følelse av emosjonell propaganda. 
Den som tror på evnene hans, vil nok bli desto mer henført av Olins film. 
Den som er skeptisk, vil bli skjøvet mer på avstand. 

Nærhet mer enn distanse 

Som samfunnsdebattant og regissør fremstår Margreth Olin som en svamp for andres smerte. 
Hun vil du skal føle det hun føler. 
Det er nærheten og ikke distansen til de hun filmer som flommer fra kinolerretet. 
Noen ganger fører det til ekstremt gode, inntrengende resultater, som i «Dei mjuke hendene» fra 1998, et medfølende og samtidig nådeløst blikk på hvor grimt det kan være å bli gammel i verdens rikeste land. 
Andre ganger virker det tunnelsynt. 

Det er verd å nevne at denne typen kritikk av Olin også kan rettes mot pressen selv. 
Den standen som har som sin oppgave å være kritiske til folks fortelling om seg selv, har vært påfallende tamme i møte med fenomenet Snåsamannen, og ivrige etter å ri på samme begeistringsbølge som ham. 
Det har ikke vært uvanlig å se spørsmål som «hvor lenge har du hatt disse evnene» i intervjuer i norske aviser, der altså noe helt uvitenskapelig tas for fakta både av journalist og intervjuobjekt. 
Det er utmerket godt mulig å være kritisk til påstanden om at magiske, helbredende evner finnes uten å underkjenne at Gjerstad har hatt en positiv påvirkning på mange menneskers liv, men denne distinksjonen har vært vanskelig for mange å trekke. 
Det er ikke så bra. 
Uansett er det bra at Snåsamannen selv er nøye med å si at han ikke stille seg i veien for skolemedisinen, men sender alle til lege som skal dit. 

Sjeldent sjikt 

Hvor man enn stiller seg i det spørsmålet, gir «Mannen fra Snåsa» et interessant innblikk i et sjikt av Norge som sjelden kommer frem i den mediale hovedstrømmen. 
I en tid da det snakkes mye om hvor sekulært og vitenskapsbasert vesten er, er det interessant å bli minnet om hvor mye åpenhet for «mer mellom himmel og jord» som finnes også her på berget. 

I prosessen for å lage «Mannen fra Snåsa» sa «pensjonisten» Gjerstad ja til å ta imot et nytt sett av pasienter, for å la Olin filme møtene. 
Noen av disse scenene er filmens klart mest interessante øyeblikk. 
Gjerstad er utvilsomt en instinktiv menneskekjenner: 
Han merker seg små detaljer og trekk ved de som kommer inn til ham og lykkes som regel i å få dem til å få tilbake kontakten med sin egen, iboende verdi. 
Ofte bærer pasientene på en cocktail av kroppslig og psykisk pine, de synes å være på jakt etter en bydende stemme, noen å legge det på, alt det som sliter dem ut. 
Gjerstad tar dem alvorlig og snakker med bydende stemme og med enkle ord, om viktigheten av å tro på det gode og se fremover. 
Det er ikke vanskelig å forstå at et slikt møte kan ha en kraftig effekt på pasientenes syn på seg selv og livet sitt og det de strever med. 

Takknemlig portrett 

Likevel er det noe ubekvemt også over paraden av pasienter. 
«Joralf vet ingenting om pasientene», bedyres det på forhånd, som når tryllekunstneren ser vekk mens publikum får se at kortet han skal gjette på er hjerter tre. 
«Hvordan kan du tvile på at han har evnene han sier han har etter å ha sett dette», synes å være den underliggende påstanden. 

Om en større kritisk distanse ville vært umulig, kunne nærheten hatt flere nyanser: 
Det ville vært interessant å høre mer om Olins egen kreative krise, om hvordan disse to som jobber nettopp med motløse mennesker forholder seg til nettopp dette «kallet», i stedet for å bli forsikret om at Olins krise var virkelig og at Snåsamannen stilte opp for henne i den tunge tiden. 

«Mannen fra Snåsa» virker takknemlig mer enn nysgjerrig, og er en hyllest mer enn en granskning. 
Margreth Olins svulmende hjerte er en inntagende egenskap, men iblant gjør den filmene hennes flatere enn de kunne vært. 
",0
"Interessant, men aldri skummel
«Blair Witch» er omtrent så god som en found footage-grøsser kan bli uten å være skummel. 

FILM: 
Det viktigste som er å vite om Adam Wingards «Blair Witch» er at den er en skuffelse. 
For fans av «You’re Next»-regissøren er det skuffende at prosjektet som lenge gikk under navnet «The Woods» viste seg å være en oppfølger til Eduardo Sánchez og Daniel Myricks «The Blair Witch Project» snarere enn et originalt konsept, og for fans av «The Blair Witch Project» er det skuffende at filmen ikke er skummel. 
Dersom man er klar over dette er det imidlertid mye å hente i Wingards filmatiske essay om found footage-grøsserens vekst og fall. 

Remake 
I likhet med «Star Wars: The Force Awakens» er «Blair Witch» en fortsettelse av filmen som startet franchisen samtidig som de to er såpass like hva gjelder plott og nøkkelscener at filmen også kan sees som en remake. 
Utgangspunktet for historien er nemlig at det blir funnet videoopptak i skogene utenfor Burkittsville, Maryland, som tyder på at Heather Donahue fra «The Blair Witch Project» fortsatt er i live. 

Bevæpnet med et arsenal av ulike kameraer begir Heathers lillebror James og vennene hans seg inn i skogen for å forsøke å redde henne. 
Og dermed er det duket for en reprise av den første filmen, med skarpere og mer dynamiske bilder, og en fornøyelseslpark-aktig actiondramaturgi som stripper vekk det lille er igjen av franchisens mystikk. 

Dekonstruksjon 
Mer enn noe annet framstår «Blair Witch» som en vemodig erkjennelse av at found footage-gimmicken ikke lenger fungerer som en snarvei til realisme. 
Som vanlig utviser Wingard og hans faste manusforfatter Simon Barrett stor kunnskap om sjangeren de tar for seg, og filmen er full av små detaljer som kommenterer hittegodsgrøsserens konvensjoner. 

Tilhengere av filmatisk dekonstruksjon vil finne mye interessant stoff i disse løpende kommentarene av filmens plott og estetikk, men også denne delen av publikum vil ønske seg en skumlere film. 
Er man ekstra raus kan man kanskje se mangelen på effektive gys og minneverdige bilder som et bevisst forsøk på å sette et punktum for denne utslitte undersjangeren. 

Det er tross alt på høy tid. 
",1
"Ikonisk animasjon
Hayao Miyazakis «Min nabo Totoro» settes nok en gang opp på norske kinoer, til glede for unge og gamle filmentusiaster. 

FILM: 
Det er vanskelig å overvurdere betydningen av den pågående (re)lanseringen av Studio Ghiblis filmer på norske kinoer. 
For når norske barn nå får muligheten til å stifte bekjentskap med filmene til Japans kanskje viktigste animasjonsstudio på det store lerretet, er det en opplevelse som minner om den tidligere generasjoner hadde i møte med Disneys håndtegnede filmer, i en tid da amerikansk populærkultur fortsatt framstod som noe vagt fremmed her til lands. 
Dette er med andre ord filmer som kan – og bør – forme filminteressen for et helt liv, og som sådan er det bare rett og rimelig at de sees på kino. 

Prototype «Min nabo Totoro» fra 1988 er ikke Ghiblis beste film, men den er utvilsomt deres mest ikoniske – ikke minst fordi selskapet bruker tittelfiguren i logoen sin. 
Med «Totoro» spikret regissør Hayao Miyazaki oppskriften som skulle gjøre ham til en av ytterst få japanske kunstnere nordmenn flest kan navnet på: 
Her finner vi nemlig rollefigurer både barn og voksne kan identifisere seg med, en sår kjernekonflikt det er lett å relatere til, og en hemmelig eventyrverden som fascinerer med sin oppfinnsomme design og sine røtter i en folketro som er ukjent i Vesten. 

Når søstrene Satsuki og Mei flytter ut på landet sammen med sin far for å være nær sykehuset der moren deres er innlagt med kronisk sykdom, tar det ikke lang tid før lille Mei snubler over en stor pelskledd skogsånd som hun døper Totoro. 
Totoro er skogens vokter, og sammen med sine små og store venner hjelper han de to søstrene med å håndtere opplevelsen av å flytte til et ukjent sted og de vonde følelsene knyttet til morens sykdom. 

Gåtefull 
Foruten å være en av vår tids største produksjonsdesignere, besitter Miyazaki en unik evne til å gjøre særegent japanske forestillinger og fortellinger tilgjengelige for et globalt publikum. 
Til forskjell fra svært mye japansk populærkultur er det nemlig ingen terskel for å ta steget inn i Miyazakis verden. 
Disse filmene er like tilgjengelig som noe Disney har produsert, men de er langt mindre sukkersøte, og forholder seg dessuten til betydelig mer følelsesmessig kompleks materie enn hva amerikanske studioproduksjoner har for vane å gjøre. 

«Min nabo Totoro» er ikke bare en usedvanlig sjarmerende og rørende fortelling, det er også en film som har hatt såpass stor innflytelse på den globale populærkulturen at det føles som om den alltid har vært der. 
Like fullt har den beholdt sitt gåtefulle og eiendommelige preg, og snart 30 år etter premieren er den like betagende som noensinne. 
I så måte har denne relanseringen også noe viktig å lære voksne nordmenn og norsk filmbransje – nemlig at virkelig gode filmer er evig aktuelle, også på kino. 
",1
"«Hakkebakkeskogen» er et mesterverk
Klatremus knuser Hollywood, og «Hakkebakkeskogens» frekke fredsforslag egner seg bedre enn noen sinne. 

FILM: 
Man må ikke være stille som mus. 
For selv den minstes stemme blir hørt når sanger Klatremus og samler Morten Skogmus får Bamsefars øre. 
Og livssnylter Klatremus griper fra åpningen. 
Kameraet kjører i et stort utsnitt over Hakkebakkeskogen ned mot Klatremus, som spiller og synger. 
Stopmotionanimasjonen gir dukkene en håndfast og varm taktil tekstur. 
Han sniker seg inn på oss, smetter opp i et nærbilde, og tar tak i bildekantene og henvender seg til kinosalen. 
I et godt dramaturgisk montasjegrep presenteres dyrene i skogen. 
Om å spille og synge sier Morten: 
«Man kan ikke leve av det.» 
Klatremus’ svar? 
«Man kan ikke dø av det heller.» 

I scener med snikende spenning og nysende slapstick lurer Kråke-Per og Bakergutten den skremmende Mikkel Rev i jakten på mus og søte kaker. 
Fine påfunn – som da Morten løper tredemølle på Revens potsåler – letter de minstes frykt. 
Og i den sentrale scenen hos Bakermesteren viser Egner sin subtilt subversive kraft: 
Utbyttingen fra kilo- til teskjepeprete kaker skjer åpenlyst, slik at et hvert barn kan avsløre lureriet i den etiskpedagogiske halvskrønen om at «kaker som man har stjålet smaker surt». 
Replikken fra Bakermester Harepus er som rettet mot barnet i salen: 
«Du er lurere enn du ser ut til.» 
Og svaret fra Bakergutten? 
«Man er gjerne det.» 

For å nyansere påstanden ytterligere, viser scenen i Ekorn-Jensens kjeller at Klatremus’ stjålne nøtter smaker fortreffelig. 
I en genialt knapp ordutveskling spør Jensen: 
«Er det noen her?» 
Og Klatremus svarer: 
«Nei.» 

Gjort er gjort 

Klatremus er også sluere enn Reven, og i den omvendte balkongscenen synger musa til søvns Reven og en hel skog i en vakker sovnemontasje, inkludert en genuint rørende Elg i solnedgang. 
Min fireåring gjespet i setet. 
Men skranglete Petter Pinnsvin får henne straks til å skvette, før vinden tar tak i Bestemor Skogmus’ paraply og redder henne til værs og inn i Mortens hus. 
Wenche Myhres barnlige stemme er full av overskudd, og blåser varmt gjennom tiårene fra fortellingen ble skapt og til i dag. 

Bestemors ord om at sånn har det alltid vært, man spiser hverandre, og sånn er det, får Morten til å skrive en lov som påbyr vennskap og forbyr å spise og stjele mat fra hverandre. 
Med beina på bordet og kakesmuler om munnen foreslår Klatremus å presentere loven for Bamsefar. 
For han har også kaker. 
Milde Bamsefar kaller inn til allmøte: 
«Nå sier vi at gjort er gjort, og spist er spist», sier han, og med påholden labb går Klatremus, Reven og Petter Pinnsvin motvillig med på å skjerpe seg. 
Bamsefars naturlige pondus utgjør en mild trussel mot Reven om han ikke skulle innrette seg. 
Han søker sympati i salen: 
«Synes dere gulrøtter er godt?» 
«Jaa!», roper barna i nær dialog med lerretet. 
«Ja, da er ikke dere rever.» 

Fredsteoretisk er det på femtitallet nyskapende og i dag stadig relevant å få parter til å legge fortidens synder bak seg, noe årets fredspris viser. 
Egners idyll kan leses ironisk. 
Den skjøre fredens forutsetning er at det finnes et sted utenfor loven: gården, med skinker på stabburet. 
For den nådeløst tilgitte Reven sier med forakt: 
«Jeg går omkring og er snill hele dagen.» 

På gården møter han Stabbursmusa, som synger en av de vakreste norske visene, «Stabbursmusvise», signert Christian Hartmann og Egner. 
Melodien danser knirkeløs vals over stabbursgulvet. 
Litt senere sitter en bjørnenappet Brumlemann der og hulker, før snarrådige mus i samarbeid med den avledende Reven overlister hunden Hannibal, mannen og kona. 
Gjennom en utvidet, heseblesende actionsekvens gjenforenes den lille bjørnen med foreldrene. 
«Sånn er det når vi alle samarbeider», sier Morten. 
Og filmen slutter der alt begynte på radio i 1953, med sangen «Bamsefars fødselsdag». 

Moralfilosof 

Ibsens sitater er kanskje hugget i asfalt, men Egners ord blir oftere sagt og sunget. 
Generasjoner har ivaretatt universet, strengt bevoktet av skaperen og arvingene. 
En instruksjon til teateroppsetningen av Hakkebakkeskogen skriver at «dyrene skal ikke være naturalistiske, men en slags maleriske vesener som låner litt fra både dyr og mennesker…. 
Viktig for forestillingen er at det hele får gratie, poesi, letthet, sang- og spilleglede, humør og charme.» 
Denne filmen oppfyller kravene, og «Familien Egner» takkes «for godt samarbeid og stor entusiasme». 

Egner er Norges-historiens fremste moralfilosof for de minste. 
Og kanskje også for de største. 
Lover og regler fra Hakkebakkeskogen og Kardemommeby har preget norsk etterkrigstids forståelse av fellesskap og fred, og troen på samtale som vei til toleranse. 
Anklager om beskyttende idyll ble imøtegått allerede av Tordis Ørjasæter (1972): 
«jeg tror denne kritikken er voksentenkt. 
Idyllisering er en uhyrlighet når den preges av dilettanteri. 
Men her er beretningen skapt ut fra barnas egne premisser, og av en kunstner som som står på barnas side, og som hevder nytten av det unyttige, hevder den ikke-konformes plass i samfunnet.» 
I lignende ordelag beskrev Siri Meyer (1994) en «fabel om sosialiseringens dyd av nødvendighet», en utopi der «reven, bjørnen og pinnsvinet tvinges til å fornekte sin natur», men som gjennom klang, rytme og sanselighet gir teksten «et blikk på verden hvor det individuelle har prioritet fremfor det almene, og hvor det er plass til motsetninger og kompleksitet.» 

Skogens lysninger gir utsikter for både snylteren Klatremus og den skumle Reven, og egner seg bedre enn noen sinne. 
Det tvetidige historien synes også laget omtrent for denne tida, og den vil nok liste seg inn på alle lerret der Hollywood sover. 
Filosofisk og politisk favner Egner så bredt at de fleste kan finne noe i rekken av å leke, liste, luske, lure, lyve, lære, love, lete og leve. 
For universet ser både «nytten av det nyttige» og «nytten av det unyttige». 
En samfunnsorden er kun et tynt ferniss av pepper, der selv det minste nys kan avsløre det grunnleggende kaoset under. 
Både som utopi om fellesskap og fred og som ironisk kommentar over det samme, en norsk selvhevdende fredsidentitet i etterkrigstiden, er Hakkebakkeskogen en av de store komediene. 

Snille som mus 

Ingmar Bergman sa at «Klas Klättermus är den bästa föreställning jag hade under min tid på Dramaten. 
Jag såg den 15 gånger, tror jag, jämt när jag var ledsen eller arg.» 
Knut Johansen (1983) beskrev i Dagbladet-artikkelen «Fem teser om Thorbjørn Egner» universet som «et nesten fullkomment kunstnerisk uttrykk for hva det norske samfunnet tenkte om seg sjøl». 
Og Thorbjørn Gabrielsen og Irene Nicolaisen (1988) hevdet at: 
«De fleste av hans prinsipper og morallover er institusjonalisert i det norske samfunnet. 
Hans tankegods eller deler av det har blitt del av nordmenns kollektive underbevissthet.» 
Og man kan si at det stadig er tendenser til at vi tenker slik om oss selv. 
Øystein Sjaastad (1998) kaller Egner «småbarnspedagogikkens Harald Hårfagre», «utvilsomt en av Norges-historiens mest innflytelsesrike moralfilosofer», med sin «enorme makt som opinionsdanner i norsk etterkrigstid». 
Han peker også på fortellingenes dagsaktualitet i sin «motstand mot den egoistiske, usosiale og dermed anti-egnerske trend som dagens Olje-Norge viser». 

Vi må være snille som mus. 

Historisk herlige Hakkebakkeskogen avskilter Hollywood i et musevist musikalsk mesterverk. 
Den som lar denne filmen passere på kino, gjør seg selv og familien en bjørnetjeneste. 
",1
"Ujevn, men minneverdig Oscar-kandidat
«Room»s enkeltelementer er bedre enn helheten, skriver Dagbladets anmelder. 

FILM: 
Det finnes en type film man først og fremst husker fordi de inneholder ett element — en rollefigur, et konsept, et filmatisk grep — som utvider hvordan man tenker på og snakker om film og historiefortelling - hvis da ikke også virkeligheten selv. 
Og det Lenny Abrahamsons «Room» gjør mer effektivt enn noen annen film jeg kan huske å ha sett, er å smitte sitt publikum med en sitrende uro som speiler hovedpersonens posttraumatiske stresslidelser. 

Overgrep 
Utgangspunktet for filmen er like gruoppvekkende som det er morbid fascinerende: 
Når historien begynner er det sju år siden Joy (Brie Larson) ble kidnappet og stengt inne et lydisolert skjul i hagen til mannen hun kun refererer til som «Old Nick». 
Kidnapperen har regelmessig forgrepet seg på henne, og overgrepene har resultert i den fem år gamle sønnen Jack, som aldri har vært utenfor det trange rommet, og som ikke forholder seg til noen andre mennesker enn moren. 

Når Joy og Jack snakker om «Room» snakker de om den eneste verdenen Jack kjenner, og sammen har de to utviklet en omfattende kosmologi med utgangspunkt i tak, gulv, fire vegger og et TV-apparat. 
Dette gir seg utslag i en rekke scener hvor mor tappert holder forsøker å holde motet oppe og gi sønnen en levelig barndom på tross av de groteske omstendighetene. 
Filmens andre store styrke er da også nettopp samspillet mellom den Oscar-nominerte Larson og den ni år gamle Jacob Tremblay, som med mulig unntak av Sylvester Stallone gjør en bedre jobb enn samtlige skuespillere som i år er nominert til beste mannlige birolle. 

Manipulasjon Likevel kommer man ikke unna det faktum at flere av scenene i skjulet framstår som mer enn en smule kalkulerte — et inntrykk som bare forsterkes av den insisterende musikken som henger over filmen som en eim av «korrekt» sentimentalitet. 
Bruken av Jacks fortellerstemme og hjemmelagde terminologi er et effektivt verdensbyggingsgrep, men etter hvert tipper denne indirekte utmalingen av den lille guttens perverse oppvektstvilkår over i banal emosjonell manipulasjon. 

«Room» har en utradisjonell struktur, hvor det som i en ordinær Hollywood-film hadde utgjort tredjeakten finner sted midt i filmen, og det er derfor i andre halvdel at den blir virkelig interessant. 
For når filmen har spilt ut Hollywood-formelen og fortsatt har tre kvarter igjen, vet man som publikum verken hva man skal forvente eller føle. 
Og i likhet med hovedpersonene bærer man truslene og begrensningene fra første halvdel med seg helt til rulleteksten dukker opp på lerretet. 
",1
"Anmeldelse:«Minions» 

«Minions» er alt som er galt med moderne animasjonsfilm. 

Film: 
Kvalitetsnivået på de dataanimerte amerikanske familiefilmene som får norsk kinodistribusjon er såpass høy at det er lett å glemme at produksjoner av denne typen begynner og slutter med en serie kyniske forretningsavgjørelser. 
I «Minions»' tilfelle er dette imidlertid umulig å overse, for et mer substansløst eksempel på kapitalistisk opportunisme skal man lete lenge etter. 

Uspiselig Minions er en gruppe små gule skapninger som kommuniserer på en kaudervelsk blanding av pipelyder og brokker av ulike europeiske språk, og hvis eneste mål med tilværelsen er å tjene en sterk, ond leder. 
De dukket først opp som bifigurer i den første «Grusomme meg»-filmen, og ettersom de er den filmatiske ekvivalenten av en sang man ikke får ut av hodet, endte de opp som franchisens ansikt utad. 

Minions er den typen figurer som trives best i trailere, korte Youtube-klipp og animerte GIF'er. 
De har ingen egentlig personlighet, og uttrykksregisteret deres ligger et sted mellom en emoji og en hamster. 
De er i det hele tatt grunnleggende uinteressante figurer — mest av alt en form for populærkulturell bakgrunnsstøy — men ettersom de både er umiddelbart gjenkjennelige og et ypperlig utgangspunkt omfattende merchandising, har de nå fått sin egen film. 

Utmattende 
Spørsmålet er altså hvordan man lager en film om en gruppe bisarre figurer som verken snakker eller har noe indre liv. 
I «Minions» er svaret en blanding av musikkmontasjer og frittstående sketsjer, flettet inn i en løs rammefortelling som er såpass ubetydelig at tanken på å investere noen form for interesse eller følelser i utfallet fremstår som absurd. 

«Minions» er synet av en gruppe dyktige animatører og manusforfattere som gjør sitt beste for å dekke over det faktum at de verken har historier, rollefigurer eller budskap av betydning. 
Det er kommersiell filmskaping på sitt mest deprimerende; innholdsløst, utspekulert og emosjonelt avstumpet — og samtidig såpass dyktig utført at irritasjonen bare blir desto større. 
",0
"«Victoria» viser hvor ille det kan gå med tv-serier som presses ned i «Downton Abbey»-malen
NRKs nye søndagsserie. 

Hva er det med britiske dronninger for tida? 
Bare en uke etter at Netflix slapp den kritikerroste dramaserien «The Crown», om dronning Elizabeth II, har NRK premiere på serien om tippoldemora Victoria. 
Begge seiler på en bølge av fascinasjon for den britiske overklassen, i kjølvannet av megasuksessen «Downton Abbey». 

De beste av disse seriene kombinerer historiske hendelser med engasjerende relasjonsdrama, og får det til å føles ikke bare viktig, men også relevant og gjenkjennelig. 

Dessverre viser «Victoria», fra «Downton Abbey»-produsenten ITV, at det er vel så lett å ende opp med det motsatte. 

Tidlig superfeminist 

Dronning Victoria førte dagbok fra hun var 13 år gammel og til hun døde som 81-åring i 1901. 
Det meste av dette er bevart, så serieskaperne har hatt en gullgruve av kildemateriale å bygge på. 
Mye er perfekt dramastoff: Attentatforsøk, politiske konflikter, sleipe slektninger, og ikke minst episk kjærlighet! 
Dagboka er full av lovord om «min kjæreste, kjæreste, kjære Albert». 
Paret fikk hele ni barn, til tross for at hun forteller at hun virkelig hatet å gå gravid. 

Victoriatida var en periode med enorme omveltninger i Storbritannia. 
Men den første sesongen sneier innom lite av dette, da den fokuserer på hennes første tre år som monark – fra hun kom til makta som 18-åring, til hun giftet seg og fikk sitt første barn. 
Det er kanskje litt av problemet. 
«Victoria» handler for mye om Victoria. 
Og hun er ikke så lett å sympatisere med, slik hun portretteres her. 

Hun skal riktignok være en slags tidlig superfeminist, en modig dronning som bryter med forventningene og nekter å la seg kontrollere. 
Purung, liten av vekst og kvinne! 
Selvsagt måtte hun jobbe hardt for å få respekt. 
Perfekt for en moderne tv-serie. 

Klisjéfylt plott 

Men «Victoria» viser oss en selvopptatt jentunge som stadig roper til sine nærmeste «hvis jeg vil ha rådene dine, så kommer jeg til å spørre!», samtidig som hun klager over at politikk og samfunnsutvikling er superkjedelig. 

Dette bildet blir så dominerende at det er vanskelig å forstå hva den mer oppegående Albert (og andre) ser i henne - selv om det jobbes hardt for få oss henført. 
Her er mange dunkende kvinnebryst og lange blikk, og et forelskelsesplott kopiert fra Jane Austens «Stolthet og fordom», så klassisk at det vipper over i klisjeen. 

Bildene og scenene er fulle av overtydelige metaforer: 
Lita jente i enorm seng. 
Nyslått dronning som pakker bort dokka si. 
Kostymeballet der hun har kledd seg ut som Dronning Elizabeth, mens mannen hun skal være forelsket i er Elizabeths store, umulige kjærlighet, jarlen av Leicester. 

Polert melodrama 

Som i «Downton Abbey» følger vi også tjenerskapet nedenunder. 
Men vi får ikke det store nettet av handlingstråder som krysser hverandre, og som fikk serieforbildet til å føles så ekte. 
Ironisk nok, nå som vi virkelig har med en «ekte» fortelling å gjøre. 

Victoria spilles av Jenna Coleman, blant annet kjent fra grinefilmen «Et helt halvt år». 
Dokkeansiktet hennes passer godt til det litt barnslige dronningportrettet. 
Mindre flatterende er det at alle heltene er vakre, mens skurkene – og her er det noen veldig tydelige skurker - er skulende stygginger. 

Det minsker ikke inntrykket av at vi ser på et polert melodrama om en eventyrprinsesse, og ikke så mye mer. 
Heller mindre. 
«Frost» har både tøffere dronning og mer spennende persongalleri. 
",0
"Overambisiøs australsk Ibsen-adaptasjon
På sitt beste er «Vildanden» cinematisk nok til at man nesten ser gjennom fingrene med Henrik Ibsens overtydelige metaforer. 

FILM: 
I en scene i Simon Stones filmatisering av Henrik Ibsens «Vildanden» bobler Hedvigs frustrasjon over litteraturoppgaven hun holder på med over. 
«Det er i praksis min jobb å finne opp grunner til at læreren min likte den for førti år siden», sier hun med henvisning til boka hun skriver om, og oppsummerer med det teaterets særegne forhold til tekst og kanon. 
Teateret slik vi kjenner det bygger tross alt på å gjenta, gjenoppdage og gjenopplive de samme stykkene igjen og igjen og igjen, og har dermed et helt annet forhold til originalitet og forutsigbarhet enn hva som er vanlig i filmens verden. 

Variasjon over et tema 
Nå kan man selvfølgelig hevde at Hollywood i løpet av de senere år har beveget seg inn i dette samme terrenget, med sine endeløse nyinnspillinger av alt som på et eller annet tidspunkt har tjent en slump med penger. 
Like fullt kan det i møte med filmer basert på kanoniserte skuespill ofte virke som om filmens og teaterets forhold til manus er uforenlige. 
For der det på teaterscenen er meninga at publikum skal være fullt klar over at de har sett stykket før, og de større eller mindre variasjonene i behandlingen er en av hovedattraksjonene, vinner de fleste filmer på en regi og en tilrettelegging som gjør det mulig å glemme akkurat dette. 

Mange av filmhistoriens mest vellykkede skuespillfilmatiseringene har det til felles at det faktum at filmen er basert på et teaterstykke er en tilleggsopplysning – typ «Visste du at Akira Kurasawas «Blodets trone» er basert på «Macbeth»?» – snarere enn oppe i dagen slik tilfellet er med Stones «Vildanden». 
Det frustrerende med «The Daughter», som filmen heter på originalspråket, er nemlig at den hele veien står på nippet til å unnslippe stykkets gravitasjonsfelt, og først makter å bryte ut av det når melodramaet slår inn for fullt i sluttminuttene. 

Oppgaveløsing 
Stone har forflyttet Ibsens stykke til en australsk småby, hvor Werle har blitt til Neilson, Ekdal til Finch, Hjalmar til Oliver og Gregers til Christian, mens Hedvig altså har forblitt Hedvig. 
Med unntak av Paul Schneider i rollen som Christian, som tilfører hver scene han er med i en eim av middelmådig amerikansk tv-drama, gjør skuespillerne en god jobb med materialet de har fått utdelt. 
Og selv om veteranene Sam Neill og Geoffrey Rush troner øverst på plakaten, er det det den relativt ukjente Ewen Leslie som stjeler oppmerksomheten i rollen som den omtenksomme og sympatiske Oliver. 

Stone og fotograf Andrew Commis har gjort en god jobb med å skape en sanselig opplevelse av natur og landskaper som motvirker det innestengte og klaustrofobiske preget man forbinder med filmatisert teater. 
«Vildanden» er i det hele tatt på mange måter en imponerende Ibsen-filmatisering, men som film svekkes den av at den forsøker å overholde for mange forpliktelser på én gang. 
Stone vil nemlig lage en film som er en del av teaterets Ibsen-tradisjon samtidig som den fungerer som et moderne spillefilmdrama. 
Han lykkes med det første, og i enkelte scener er «Vildanden» også en god film, men alt i alt er det vanskelig å unnslippe følelsen av å se noen gjøre et veldig godt forsøk på å løse en veldig utakknemlig oppgave. 

Undervisningsverktøy 
I årene som har gått siden Ibsen skrev sitt stykke om livsløgner og patriarkalske samfunnsnevroser i 1884, har manusforfattere kopiert, raffinert og videreutviklet hans virkemidler. 
Og når man i 2016 forholder seg såpass trofast til det dramatiske forelegget i spillefilmsammenheng som det Stone gjør her, framstår metaforbruken som mer enn en smule uelegant. 

Disse innvendingene gjelder imidlertid kun hvis man betrakter «Vildanden» som en ordinær kinofilm. 
Ser man den snarere som et undervisningsverktøy, er det all grunn til å ønske Stones filmatisering velkommen som en visuelt tiltalende og tidvis medrivende pustepause for skoleelever som skal tvangseksponeres for vår største dramatiker. 
",1
"Ingen oppskrift på en god filmanmeldse
Anmeldelse: 
«Ride Along 2». 

FILM: 
Da Walter Hill i 1982 regisserte Nick Nolte og Eddie Murphy i «48 timer» kunne han umulig vite hva var i ferd med å stelle i stand. 
«48 timer» etablerte grunnoppskriften for «buddy cop»-sjangeren, og var en viktig inspirasjonskilde for filmserier som «Dødelig våpen» og «Beverly Hills Cop» — for ikke å si tredve år med uinspirerte filmer som sauset sammen spenning og humor i et forsøk på å dekke over det faktum at de verken var spesielt spennende eller morsomme. 

Dusinvare Som den opprinnelige «Ride Along» (2014) er «Ride Along 2» så utpreget middelmådig og forglemmelig at man tar seg selv i å forveksle den med andre filmer i samme sjanger mens man ser den. 
Manuset er så formelbasert som bare profesjonelt fantasiløse amerikanske manusforfattere kan få det, og regissør Tim Storys løfter ikke en finger for å rette på inntrykket av altomfattende latskap. 

Dermed hviler filmen helt og holdent på sjarmen og karismaen til hovedrolleinnehaverne Ice Cube og Kevin Hart, og med sin velprøvde elsk/hat-dynamikk makter de å ro det hele i land på et vis. 
Ice Cube er ingen stor skuespiller, men når hans komiske talent brukes riktig (se «22 Jump Street») er han en knyttneve av pur verbal testosteron. 
Og i samspillet mellom ham og Hart finner man kimen til en interessant diskusjon om framstillingen av svarte amerikanere i Hollywood. 

Tendens Som rappkjefta filmkomiker følger Kevin Hart i fotsporene etter Richard Pryor, Eddie Murphy, Chris Rock og Chris Tucker, men hans komikerpersona er verken gatesmart, tøff eller kul. 
Snarere har han en tendens til å spille pysete, lovlydige menn som kontinuerlig konfronteres med sin manglende evne til å leve opp til populærkulturens klisjébilder av afroamerikanske menn. 

I den grad «Ride Along 2» er interessant er det altså fordi den bidrar til å utvide forståelsen av hva slags roller afroamerikanere kan spille i filmer som markedsføres til et allment — altså hovedsakelig hvitt — publikum. 
Og selv om dette på ingen måte er uviktig, er det heller ikke en oppskrift på en god filmopplevelse. 
",0
"Spurter gjennom en magisk verden
«Fabeldyr og hvor de er å finne» er stemningsfull og stappfull 

FILM: 
Hvor mye magi kan du ta inn på to timer og ett kvarter? 
«Fabeldyr og hvor de er å finne» setter seg fore å finne svaret på akkurat dét, og stappe visuelt smågodt ned i halsen på publikum som har gått rundt med søtsug siden «Harry Potter»-sagaen ble avsluttet. 

Samme snubletråd 

Årets film er basert på Potter-mamma J.K. Rowlings bok med samme navn; en bok som gir seg ut for å være en av Harrys skolebøker, skrevet av en viss Newt Scamander. 
Det er Rowling selv som har utarbeidet manus, og sannelig snubler hun ikke over den samle tråden hun ofte gikk i som forfatter av sine overdådige romaner. 

«Fabeldyr og hvor de er å finne» er både storslagen, stemningsfull og stappet til bristepunktet. 

Men filmen er først og fremst en verden du har lyst til å være i. 
Historien blir distinkt fra Harry Potters historie ved å foregå i tyvetallets New York; jazzklubber og snertne art deco-linjer skaper en ny og atmosfærisk ramme rundt trolldommene. 
Den unge trollmannen Newt (Eddie Redmayne) går i land på Ellis Island med en magisk koffert, som noe til enhver tid ser ut til å prøve å klore seg ut av. 

På kort tid kolliderer han inn i den handlekraftige heksen Tina (Katherine Waterston), en pietistisk kult som maner til kamp mot alle trollkrefter, og det småfascistiske amerikanske magidepartementet, der en skulende Percival Graves (Colin Farrell) signaliserer fra første stund at han er den som ikke har godt i sikte. 

Paradisiske dyr 

I tillegg kommer introduksjonene til fabeldyrene som er Newts kjæledegger, i paradisiske scener som også er en oppfordring til å verne om det økologiske mangfoldet. 
Det er iblant mørkt, iblant lyst, iblant skummelt, iblant morsomt, iblant poetisk. 
Enkeltscener er frydefulle. 

Men når én film skal romme så hemsk mye, er resultatet at mange av skikkelsene som opptrer, karismatiske, uutgrunnelige og perfekt stylet som de er, ikke får rom til å lande. 
Lovende fortellingstråder ebber ut uten å ha fått noen egentlig begynnelse og slutt. 
Det burde vært rom for å puste og lytte og se seg rundt mellom fortryllelsene. 
",1
"Et av tidenes beste holocaustdramaer
«Sauls sønn» byr på nye perspektiver på jødeutryddelsen. 

FILM: 
Når nazistenes konsentrasjonsleire skildres på film er det som regel badet i skyggen av et skjebnetungt alvor, kastet av etterpåklokskapens sorgfulle lys. 
Og med dette historiske perspektivet som utgangspunkt oppstår det ofte en distanse mellom leirenes perverse og grusomme funksjon og den sobre og tidvis nærmest abstrakte forståelsen av menneskehetens forbrytelser mot seg selv. 
Laszlo Nemes? forbløffende spillefilmdebut «Sauls sønn» er imidlertid noe ganske annet, for her skildres Auschwitz-Birkenau som en kaotisk labyrint av fysiske, psykologiske og moralske overgrep som publikum verken får tid til å kontekstualisere eller fordøye. 

Klaustrofobisk 
Filmen åpner med et utydelig bilde av mennesker på en grønn eng, og fra det øyeblikk hovedpersonen Saul Ausländer (Géza Röhrig) kommer gående inn i bilderammen og fokus, forlater ansiktet hans kun lerretet ved en håndfull anledninger. 
Nemes gir oss aldri noen oversiktsbilder over den beryktede tilintetgjørelsesleiren, men overlater snarere jobben med å tegne opp konturene til publikum via rykkvise, utydelige glimt som kan skimtes i bakgrunnen når Ausländer hvileløst forflytter seg rundt som en del av sonderkommandoene som bisto nazistene med likvideringen av jøder. 

På denne måten blir Auschwitz til en nærmest fysisk erfaring for publikum, som gjennom én time og tre kvarter henger tett på Ausländers uttrykksløse ansikt mens han går fra å stjele verdigjenstander fra sine medfanger til å holde igjen dørene til fellesdusjene når de gasses i hjel. 
I likhet med mange av sine kolleger har den ungarske jøden sett og opplevd så mange uhyrlige ting at han ikke lenger reagerer på det som skjer rundt ham, men i det han er i ferd med å vaske ut et av gasskamrene, kvepper han til når han blir oppmerksom på en ung gutt som har overlevd giftgassen. 

Kaotisk Ausländer er overbevist om at den overlevende er hans bortkomne sønn, og etter at en av soldatene har fullført jobben, blir han besatt av tanken på å gi gutten en tradisjonell jødisk begravelse. 
Dette er naturligvis ingen enkel oppgave i en leir hvor fangene er under kontinuerlig overvåkning, men med hjelp fra en ungarsk lege greier Ausländer til slutt å sikre seg liket. 
Og mens kollegene forbereder seg på et væpnet opprør mot tyskerne, starter han den febrilske jakten på en rabbiner som kan forrette begravelsen. 

«Sauls sønn» har preg av en klassisk jødisk fabel, og selv om hovedpersonens selvpålagte oppgave innledningsvis framstår som absurd, gir den også mening som et siste desperat forsøk på å videreføre de mange tusen år gamle tradisjonene som blir forsøkt utryddet overalt rundt ham.Oppdraget er også viktig som en narrativ motor, for selv om det omstendighetene tatt i betraktning er få grunner til å håpe på at hovedpersonen skal overleve, knytter det seg etter hvert betydelig spenning til hvorvidt han får gjennomført begravelsen. 

Ukonvensjonell «Sauls sønn» er naturligvis en ubehagelig film, men den er også langt mer enn bare en påminnelse om nazistenes forbrytelser mot menneskeheten. 
For med sitt utradisjonelle formspråk lar den publikum oppleve denne industrielle ondskapen på nært hold, og løsrevet fra det historiske og statistiske perspektivet får man en nærkontakt med denne ondskapens banalitet som er vanskelig å riste av seg i etterkant. 
",1
"Her er det noe å lære for mange krimserieskapere
«Nedgravde hemmeligheter» er dvelende og litt spennende. 

TV-ANMELDELSE: 
Tre kvelder på rad kan vi følge et klassisk drapsmysterium litt i samme gate som «Kalde spor», blant annet. 

Et lik av en hjemløs, ung mann blir funnet i en bygning der den døde viser seg å stamme fra 1976. 
Her er det lagt opp til mange kalde spor, mange løse tråder og mange mistenkte, men så dukker det opp en dagbok. 

Hun som blir satt til å løse denne delikate saken er en av Scotland Yards skarpeste detektiver, Cassie Stuart, spilt av Nicola Walker (hun mange så i «Spooks» og som også spiller den avdøde partneren til Stellan Skarsgård i «River»). 

Hun er en skuespiller det er lett å like, lett å bli fortrolig med. 
Hun er ujålet og med et underfundig ansikt, så også i denne serien der hun boltrer seg sammen med mange store britiske serieskuespillere, blant annet Trevor Eve («Kalde Spor»). 
Cassies politikollega, Sunil «Sunny» Khan, spilles av Sanjeev Bhaskar (kjent komiker, forfatter og skuespiller). 
Kjemien og samspillet mellom disse to karakterene er suverent og nedtonet. 
Mye å lære for mange serieskapere at politietterforskere også rett og slett kan være gode kollegaer, og ferdig med det. 
Selv om begge har sitt å stri med da. 

Plottet er ikke avskrekkende oppfinnsomt ved at en gammel sak tas opp igjen, sett det før: 
Hvem står bak? 
Hvem skjuler hva? 
Og, her plukkes det etter hvert ut fire mistenkte personer, 40 år etter ugjerningen fant sted, og dette er alle mennesker som i hver sin stilling har mye å miste hvis sannheten graves fram. 

Litt vel langsomt irriterende her og der, men i påsken har du kanskje tid til slikt etter å ha stanget hodet i familieveggen? 
",1
"Anmeldelse:«Pixels» 

Adam Sandler overskygges av Pac-Man og andre dataanimerte figurer i actionkomedien «Pixels». 

FILM: 
Adam Sandler er filmverdenens svar på Fremskrittspartiet. 
Som Frp er han utstudert ujålete i stilen, og hans popularitet koker i stor grad ned til en oppfatning om at han tør å si og gjøre ting andre filmkomikere ikke våger. 
Og i likhet med Frp er han så tett forbundet med rollen som underdog at retorikken hans får en helt annen klang når maktbalansen tipper i hans favør. 

Bitter 

Det er formodentlig dette siste som er årsaken til at Sandlers siste filmer har floppet i USA. 
Sandlers rollefigurer kjennetegnes av et undertrykt sinne som på sitt beste lader filmene hans med en dramatisk nerve de fleste komedier mangler. 
Men i takt med at han har befestet seg som en av Hollywoods største komikere, er det mer nærliggende å tolke rollefigurenes aggresjon som et utslag av en usunn bitterhet enn som rettskafne spark oppover. 

I «Pixels» spiller Sandler en dempet variant av sin standardfigur: 
Sam Brenner er riktignok en ulykkelig skilt slubbert som mistrives i jobben sin, men denne gangen begrenser den sandlerske aggresjonen seg til en lett indignasjon over at den vakre oberstløytnant Violet van Patten ikke faller pladask for ham første gang de møtes. 
Og etter hvert som romvesener angriper jorda fordi de tolket en NASA-video om dataspill fra det tidlige 80-tall som en krigserklæring, oppstår det raskt søt musikk mellom de to. 

Hevn 

Som tenåring var Sam en av landets fremste dataspilleksperter, og når barndomsvennen Will (Kevin James) — som nå er USAs president — hyrer ham inn til å ta knekken på angriperne, får han endelig bruk for sine talenter. 
Disse kampscenene er det mest givende «Pixels» har å by på, for selv om historien både er forutsigbar og vanskelig å ta på alvor, er effektene og produksjonsdesignen imponerende. 

«Pixels» er en klam og krampaktig folkelig nerdefantasi, som potensielt kunne vært reddet fra sin egen middelmådighet ved at Sandlers innestengte aggresjon fikk fritt spillerom. 
Det gjør den imidlertid ikke, og dermed sitter man igjen med nok et halvhjertet forsøk på å tjene penger på en stadig mer hul og kalkulert 80-tallsnostalgi. 
",0
"Anmeldelse:«The Secret in their Eyes» 

Gåte uten mystikk 

FILM: 
Å lage en spenningsfilm er egentlig en øvelse i å holde igjen. 
Faren, forløsningen eller gjengjeldelsen nærmer seg, men du vet ikke når, eller hvordan, den ankommer. 
Men du fornemmer at det blir senere snarere enn før. 

Besettelsens pris 

For Ray Kasten (Chiwetel Eijofor) har det vært lenge å vente allerede. 
I tretten år har den tidligere FBI-agenten jobbet på fritiden med å finne drapsmannen som tok live t av datteren til kollegaen hans (Julia Roberts), men som kom unna fordi han hadde en rolle som var viktigere enn drapet for de som hadde ansvaret for å sette ham fast. 

«The Secret in their Eyes», en amerikansk nyinnspillingen av den argentinske Oscar-vinneren ved samme navn, veksler mellom den gang og nå. 
Hårsveisene forandrer seg, men Kastens oppslukthet av saken varer ved. 
Det gjør også fascinasjonen hans for den fagre juristen Claire (Nicole Kidman). 

Ulmende under det konvensjonelle krimplottet ligger en historie om besettelse. 
Det stilles uuttalte spørsmål om hva som får noen til å holde fast ved en mordsak, eller en forelskelse, lenge etter at det har bikket over i det usunne. 
Chiwetel Eijofor, en nydelig uttrykksfull skuespiller, gjør Kasten til en mann som er for lett å lese; smart, dyktig, men ridd av følelser. 

Kanskje klamrer han seg fast fordi så mange år av livet hans allerede har blitt brukt på disse prosjektene. 
Kanskje ville det å slippe taket være umulig fordi det ville være å innrømme at alle disse kolossale anstrengelsene var forgjeves. 
Og Kasten er ikke den eneste i filmen som ikke klarer å styre seg selv vekk fra stier som blir smalere og mørkere. 

Fotgjengeraktig 

Regissør Billy Ray har et beslektet problem. 
Han klarer ikke å holde igjen. 
Han pøser alt ut: 
Utrykninger, slagsmål og kjærlighetsmøter kommer på et eneste, putrende samlebånd. 
Ingenting får en skikkelig oppbygning. 

Konsekvensen er at en historie som har alle forutsetninger for å være nervepirrende, blir sløvt fotgjengeraktig. 
Det er nesten oppsiktsvekkende hvor lite man som publikummer investerer i sjangerfilmens urspørsmål - får de hverandre? 
Tar de skurken? - hvis de ikke får muligheten til å bli nysgjerrig på personene før de utleverer seg selv. 

Det er ingenting å si på hengivelsen til skuespillerne. 
I tillegg til Eijofor har Julia Roberts tatt på seg en ujålete rolle som krever at hun klarer å finne variasjoner i en tilstand av sørgende forgremmelse. 
Det ville hun gjort veldig godt, hvis hun hadde fått emosjonelt armslag og pusterom, før «The Secret in their Eyes» ser seg nødt til å putre videre. 
",0
"Noe å lære for mange i denne pompøse Mammon-nasjon
Heseblesende krim. 

TV-ANMELDELSE: 
Husker du påsken i fjor? 
Husker du politietterforsker Susan Reinhardt? 
Hun er igjen på farta i Manchester i et heseblesende tempo. 

Ettersom de to andre NRK-påskeseriene har en iboende langsomhet innebygd, er dette det stikk motsatt. 
Her jaktes det og her løpes det i gater, parker, sykehus og skog. 

Plottet er ikke oppsikstvekkende genialt. 
Fengselsbetjent Dave Murdoch, spilt av Philip Glenister (som vi har sett i mange sammenhenger), er nylig enkemann da hans unge datter blir kidnappet. 
For å kunne få henne uskadd tilbake må Murdoch flykte, i ført med håndjern, sammen med en innsatt kvinne, Jules Hope. 

Fartsfylt nok dette, og det er alltid fint å bli med til Manchester, kanskje verdens beste og røde fotballby. 
Serieskaperne forsøker ikke å kjede oss til døde ved å legge ut løse tråder og feller, her får vi ta del i privaten, føle spenningen og får løsningen i løpet tre episoder. 

Noe å lære for mange i denne pompøse Mammon-nasjon. 

PS: 
Med Netflix og HBO er påskekrimtradisjonen, via vanlig fjernsyn, snart historie vil jeg tro. 
",0
"Anmeldelse:«Me and Earl and the Dying Girl» 

En pubertal og til tider smertefullt selvbevisst dramakomedie om high school, kreft og sosial utilpasshet. 

FILM: 
En av bieffektene av den amerikanske tv-dramatikkens økte prestisje og popularitet er at Hollywood i stor grad har sluttet å produsere mellomstore dramaer. 
Og som et resultat av dette er stadig flere av de amerikanske dramaene som når norske kinoer små filmer som er produsert utenfor studiosystemet. 
Dette kan gi opphav til friske og originale produksjoner (som Damien Chazelles «Whiplash»), men som regel resulterer det i pludrende, selvbevisste filmer som kunne hatt godt av litt god gammeldags kvalitetssikring. 

Selvopptatt «Me and Earl and the Dying Girl» er selve prototypen på sistnevnte. 
Filmen forteller historien om high school-eleven Greg, som er så opphengt i sine egne middelklasseproblemer at hele hans eksistens er en slags postironisk unnvikelsesmanøver. 
Det er ikke før moren tvinger ham til å tilbringe tid med en jevnaldrende kreftsyk jente at han begynner å få litt perspektiv på tingene — og selv da sitter det langt inne å innrømme at leukemien hennes kan måle seg med hans egen vage følelse av sosial utilpasshet. 

Denne absurde selvopptattheten speiles i filmens formspråk. 
For selv om dette er en høyst tradisjonell coming of age-film, slutter den aldri å klappe seg selv på skuldra for at den unngår de aller mest forslitte klisjeene. 
«Me and Earl ...» er dessuten proppfull av filmhistoriske referanser, og de mange henvisningene til Werner Herzog — som tidstypisk nok fremstilles som en eksentrisk punchline — bidrar bare ytterligere til å understreke hvilken visjonsløs og overflatisk film vi har med å gjøre. 

Selvpining «Me and Earl ...» er full av fikse, umotiverte stilgrep, men i sin higen etter å innta sin plass i arverekkefølgen etter Hal Ashby og Wes Anderson, snubler Alfonso Gomez-Rejon likevel over en rekke fine scener og detaljer.Og dersom man ser bort fra de mest elleville krumspringene er fotoarbeidet også gjennomgående tiltalende. 

Aberet er bare at for å sette pris på disse høydepunktene, er man nødt til å utsette seg for halvannen time med maniert, pubertal og til tider fullstendig ulidelig filmatisk narsissisme. 
",0
"Anmeldelse:«Mission: 
Impossible - Rogue Nation» 

Den femte «Mission: 
Impossible»-filmen kan ikke matche forgjengerens absurde høydepunkter. 

FILM: 
I 2015 er ikke Tom Cruise lenger filmverdenens naturlige midtpunkt. 
Cruise har rukket å bli 53 år gammel, og selv om han holder seg uforskammet godt, begynner alderen å sette sine tydelige spor i det symmetriske ansiktet. 
Likevel har ennå han ikke meldt overgang til den typen brutal gammelmannsaction som har seilt fram som en egen sjanger i kjølvannet av Liam Neesons innsats i «Taken» i 2008.Cruise akter å eldes med verdighet, og i hans tilfelle innebærer det å gjøre enda mer spektakulære og risikable stunt enn tidligere. 

Pangstart «Mission: 
Impossible — Rogue Nation» åpner med et av disse: 
For å forhindre at en forsendelse med kjemiske våpen havner i feil hender henger Cruise? rollefigur Ethan Hunt etter bare fingertuppene i det et fraktfly tar av fra rullebanen og langsomt klatrer oppover himmelen. 
Det er en nervepirrende scene som skaper et andrenalinrush på høyde med akrobatikken man finner i «Mad Max: Fury Road», og som legger lista såpass høyt at resten av filmen aldri helt makter å leve opp til forventningene. 

Der den fjerde «Mission: 
Impossible»-filmen «Ghost Protocol» kunne skilte med absurde ideer og actionsekvenser som kunne sklidd rett inn i en av de seinere «Fast & Furious»-filmene, er «Rogue Nation» en langt mer konvensjonell actionthriller. 
På plottsiden har den flere likhetstrekk med «Captain America: The Winter Soldier», og foruten de åpenbare James Bond-parallellene finner man actionscener med klare referanser til både «Gravity» og «The Bourne Ultimatum». 
Det meste er dyktig utført, men utover åpningsscenen er det lite som er spesielt minneverdig, og filmens store svakhet er da også at den oppleves som et lappeteppe av ting man har sett mange ganger før. 

Jaktet Utgangspunktet for denne femte «Mission: 
Impossible»-filmen er at Hunts arbeidsgiver, den ultrahemmelige spionorganisasjonen Impossible Missions Force (IMF), blir oppløst av de amerikanske myndighetene, samtidig som den angripes av en enda mer hemmelig terrorgruppe kjent som Syndikatet. 
Syndikatet består av antatt døde agenter fra en rekke internasjonale etterretningsorganisasjoner, og står bak en serie tilsynelatende tilfeldige attentater verden over. 
Og for å kunne gjennomføre sin mystiske plan, er de avhengige av å utslette Hunt og resten av IMF. 

Som i de foregående filmene ledsages Cruise av Simon Pegg, Ving Rhames og Jeremy Renner, men det er svenske Rebecca Ferguson i rollen som den britiske trippelagenten Ilsa Faust som stjeler oppmerksomheten. 
Som navnet tilsier er Faust en god, gammeldags femme fatale, men selv om regissør Christopher McQuarrie og fotograf Robert Elswit bruker hennes ytre for alt det er verdt, reduseres hun aldri til en seksualisert kvinnekropp. 
Faust er en dyktig agent med sin egen agenda, og selv om det muligens kan tilskrives en ubevisst kjønnsdiskriminering, er hun også den eneste av rollefigurene som demonstrerer noen form for gjenkjennelig menneskelig psykologi. 

Traust «Rogue Nation» byr på solid og kompetent actionunderholdning, men i 2015 må en actionfilm tilby mer enn som så hvis den skal gjøre varig inntrykk — særlig når man har å gjøre med såpass ukompliserte og gjennomført edle heltefigurer som Tom Cruise har skapt en karriere på å spille. 
",1
"Anmeldelse:«En natt i Berlin» 

Byr på én time virtuos filmkunst skvist inn mellom halvannen time med triviell sjangerfilm. 

FILM: 
På vei ut fra en nattklubb klokka fire om natta møter spanske Victoria fire unge menn som tilbyr seg å vise henne «det ekte» Berlin. 
Den ensomme arbeidsinnvandreren er glad for selskap, og finner raskt tonen med en av mennene. 
Våryre spaserer de gjennom byens tomme gater, men når Victorias nye venner må gjøre en tjeneste for en lyssky forretningsmann tar kvelden en dramatisk og skjebnesvanger vending. 

Bragd 
I norsk presse har «En natt i Berlin» fått mye oppmerksomhet for sitt prisbelønte fotoarbeid og det faktum at den er skutt i én sammenhengende tagning — hvilket er fullt forståelig all den tid filmens fotograf er norske Sturla Brandth Grøvlen og tyske spenningsfilmer tradisjonelt er vanskelige å selge til et norsk publikum. 

Men selv om det ikke hersker noen tvil om at dette er en bragd hva gjelder planlegging, koordinering og koreografi, bidrar det tidstypiske grepet med å rette fokus mot prosessen snarere enn selve verket til å trekke oppmerksomheten bort fra det faktum at Sebastian Schipper har laget en ganske bemerkelsesverdig film. 
Det vil si, «En natt i Berlin» består i realiteten av tre distinkte deler, og bare én av disse er filmkunst på virkelig høyt nivå. 

Gjenkjennelig 
Første del er en slentrende skildring av et nattlig møte mellom mennesker som er ute etter spenning og moro, som etter hvert blir så naturalistisk at den oppleves som triviell og enerverende. 
Etter tre kvarter skifter imidlertid filmen gir, og den påfølgende timen byr på imponerende og virtuos filmskaping som forener drama, spenning og samfunnskritikk. 

I tredje akt tar imidlertid spenningselementene overhånd, og drukner kjernefortellingen om den søkende arbeidsinnvandreren Victoria i et skred av scener som bryter med troverdigheten Schipper har brukt så lang tid på bygge opp i første akt. 
Ironisk nok er det dermed den sammenhengende tagningen som til slutt gjør filmen minneverdig. 

Menneskehjernens automatiserte respons på å se natt bli til dag i realtid tilfører filmen en erfaringsbasert og sanselig gjenkjennelighet som gir «En natt i Berlin» en gjennomslagskraft som er de færreste filmer forunt. 
Og denne effekten er langt viktigere enn teknikkene som ble brukt for å framstille den. 
",1
"Anmeldelse:«Everest» 

Bratt og flatt 

FILM: 
Fordi det er der. 
Det er standardsvaret fra de som på død og liv, bokstavelig talt, må karre seg opp på et veldig, veldig høyt fjell, som de som regel tilbyr de utenforstående, som ikke kan begripe hvorfor noen må bruke uhorvelig med tid og penger på å utsette seg for kulde og fare. 
Det gjengis med latter av klatreteamet som er på vei opp på verdens høyeste fjell, vel vitende om at det har blitt en floskel. 

Det de ikke vet, er at ekspedisjonen skal bli en av de dødeligste i Mount Everest-klatringens historie, og koste åtte mennesker livet. 
Det som skjedde, og som er utgangspunktet for «Everest», ble gjenfortalt av klatrer og journalist Jon Krakauer i bestselgeren «Into Thin Air». 
I filmen spilles han av Michael Kelly, og det ar han som stiller spørsmålet om hvorfor. 
Hvis «Everest» ikke hadde basert seg på virkelige hendelser, kunne den kanskje gitt mer spennende og originale svar. 

Over juvet 

I stedet får vi en vellaget, hvit odyssé, storslått uten å gjøre noe stort nummer ut av det, gitt 3D-dybde uten at det virker påklistret. 
Det er den islandske regissøren Baltasar Kormákur som fører filmcrewet slik den bjørneaktig kompetente Rob (Jason Clarke) leder gruppen som blir overrasket av uvær. 

Kormákur viste seg som en ypperlig forteller av mann-møter-knusende-natur-beretninger i skipsforlisdramaet «Dypet» fra 2012. 
Når han trer opp av dypet og inn i fjellheimen, tar han med seg sansen for det harde og bratte og trykkende. 
Han foretrekker sugende scener der klatrerne tar seg over smale juv på tynne stiger fremfor sveipende tindepanoramaer. 

Tynne typer 

Men mennene på stigene - det er mest menn - fremstår som tynne typer i tykke jakker. 
Som så mange rollefigurer basert på virkelige mennesker, virker de mye enklere enn hva de levende motstykkene må ha vært. 
Texaneren (Josh Brolin) er breial, hippien (Jake Gyllenhaal) rebelsk. 
Keira Knightley og Robin Wright spiller drømmekoner med blanke øyne som venter på siste nytt. 
Det er dramaer som innforstått hentydes til, men aldri utforskes. 

Kommersialiseringen av fjellekspedisjonene, konkurransen om kunder og pressedekning, spenningene i de nære relasjonene til de som setter seg selv og sine prosjekter først: 
Dersom ett av disse sporene hadde blitt valgt, kunne «Everest» blitt en interessant film. 
Nå er den litt som fjellet. 
Den ser flott ut. 
Og den er der. 
",1
"«Henne ville jeg pult.En sånn bil skulle jeg hatt» 

«Ballers» er grunne greier. 

TV-ANMELDELSE: 
Om «Ballers» var en mann, ville han bodd i et pregløst skall av en leilighet omgitt av en flatskjerm, en skinnsofa og lite annet. 

Han ville ruslet gatelangs og pekt på annenhver bil og dame han så. 

«Henne ville jeg pult. 
En sånn bil skulle jeg hatt.» 

Om man spurte «hvorfor den jenta, hvorfor den bilen?» ville han svart med et skuldertrekk. 

«Har jeg ikke tenkt over». 
Og spurte man om de innerste drømmene hans, ville svaret vært «bli millionær». 

I stedet er «Ballers» en tv-serie. 

Den dreier seg rundt livene til tre NFL-spillere i ulike stadier av pensjonering og det brennende spørsmålet om hvorvidt de og andre amerikansk fotball-spillere vil klare å forvalte millionene de har tjent gjennom karrieren på riktig måte. 

Minner om «Entourage» 

Med Mark Wahlberg på produsentsiden og samarbeidspartner Stephen Levinson som serieskaper er det lett å skjønne hvorfor dette føles som å snuble inn i en av forkastet «Entourage»-episode med idrettsvri. 

Der serien om Hollywood-livet til Vince og kompisene hans aldri var spesielt dyp, hadde den en komisk sans og en sjarmerende kjemi mellom rollefigurene. 

Det bidro til at man kunne bli glad i dem og til en viss grad engasjere seg i luksusproblemene deres, der de svømte rundt i en sjø av pupper og penger. 

«Ballers» er like grunn og puppete, men savner både humoren og kjemien. 

Hovedrolleinnehaver Dwayne «The Rock» Johnson, vanligvis lett å like, blir flat og uengasjerende i rollen som Spencer, en tidligere stjerne som forsøker å hevde seg som finansrådgiver for nye toppspillere. 

Tam «The Rock» 

For sin første store fjernsynsrolle har Johnson gått i full dramamodus, noe som for ham betyr å se veldig alvorlig ut og underspille karismaen som pleier å bære actionrollene hans. 

Johnsons Spencer er rett og slett en kjedelig fyr. 
Temmelig trøblete, all den tid «Ballers» i stor grad dreier seg rundt hvordan han takler opp- og nedturene i livet sitt. 

Noe bedre er debutanten John David Washington (tidligere NFL-spiller) og sympatiske Omar Benson Miller som henholdsvis stjerneatleten Ricky og den tidligere stjerneatleten Charles. 

Der Ricky har karrieretrøbbel og sliter med å passe inn på et nytt lag, fristes den gifte NFL-pensjonisten Charles av tanken på å komme seg tilbake til fotballverdenen og damene. 

Det dramatiske potensialet i å se hvorvidt de makter å gjenoppfinne seg selv eller går til grunne er stort, men ender opp i endimensjonale dilemmaer uten rom for undertekst. 

Bajasproff Rob Corddry er heller ikke i nærheten av å være noen ny Ari Gold i den mer komiske rollen som Spencers rådgiverkollega. 

Selv ikke pilotepisodens regissør Peter Berg, som viste seg fra sin beste side med den nær elektriske første episoden av «The Leftovers» i fjor, makter å etablere noen av rollefigurene som folk man blir nysgjerrig på. 

I løpet av de fire første episodene er det først og fremst de mindre rollefigurene som fanger interessen, for eksempel en stigende NFL-stjerne som ikke klarer å se at kompisen skor seg på suksessen hans som en igle. 

Dessverre tjener disse små glimtene av hva «Ballers» kunne vært mest til å understreke hva serien ikke er. 
",0
"«En gang tittet vi opp mot stjernene og drømte»
Ambisiøs «Tomorrowland». 

«Tomorrowland» kaster et nostalgisk blikk mot optimismen fra sci-fiens gullalder. 

Slik ønsker actioneventyret å være et motstykke til, og en kritikk av, de siste årenes økende tendens i populærkulturen til å fråtse i dystopi, postapokalypse og mørke i alt fra filmer og bøker til tv-serier og dataspill. 

Vi følger tenåringen Casey (Britt Robertson), egenrådig og vitenskapelig anlagt. 

Hun oppdager en port inn i en alternativ virkelighet hvor bygningene ser ut som omslagene til science fiction-romaner fra 50-tallet, romfart er dagligdags og folk med rakettryggsekker fyller lufta. 

Det er alt Casey har drømt om, men etter et kort besøk stenges hun ute. 
Sammen med to tidligere beboere, ungjenta Athena og en gammel og bitter oppfinner ved navn Frank, forsøker hun å finne ut hva det var hun så og hvordan hun kan komme tilbake dit. 

Sa nei til «Star Wars» 

Filmen er hjertebarnet til Brad Bird, mannen bak filmer som Pixar-klassikerne «Ratatouille» og «The Incredibles», samt «Mission: 
Impossible - Ghost Protocol». 

Bird fikk tilbud om å regissere den sjuende «Star Wars»-filmen, men valgte denne i stedet. 
Årsaken blir kjapt tydelig: 
Mannen har et budskap. 

En gang tittet vi opp mot stjernene og drømte, sier Bird. 
Nå titter vi ned i mobilskjermen for å lese nyheter om hungersnød, krig og klimakriser. 

Regissøren vil inspirere til noe annet enn maktesløshet og mane frem optimismen hos kunstnere, vitenskapsfolk, utforskere og andre drømmere. 

Dessverre klaffer ikke ambisjonene helt med lerretet han maler på, sommeraction på storbudsjett. 
Likevel finnes det flust av lyspunkter, som nydelig produksjonsdesign og flotte rolleprestasjoner. 

Vidøyd 

Hovedrolleinnehaver Britt Robertson har vært en viktig del av ensemblet i Stephen King-serien «Under The Dome», men her tar hun et stort steg opp. 

Som Casey bærer hun egenhendig filmens troverdighet på sine skuldre, med vidøyd spill og utsøkt komisk timing i møte med alt som er utrolig. 

Samtidig utgjør Thomas Robinson i rollen som unge Frank og Raffey Cassidy som Athena hjertet i den fantastisk medrivende første akten, hvor man via Verdensutstillingen i 1964 introduseres for den uimotståelige ideen om Tomorrowland. 

Dessverre sammenfaller introduksjonen av en småtam George Clooney i rollen som Frank den eldre med et actionfylt midtparti som punkterer i en drøvtygd transportetappe full av eksposisjon, eksplosjoner og drapsroboter. 

I det ene øyeblikket bygger Bird rollefigurene med samme kløktige teknikk som i Pixar-filmen sine, i det neste drukner han utviklingen deres i en smått rotete haglskur av støy og actionklisjeer, samtidig som kjernetematikken kun får overflatebehandling. 

De friske ideene Bird etterlyser, uteblir. 

Det er frustrerende i en film som ønsker å være så mye mer. 
",0
"Anmeldelse:«Middelhavet» 

«Middelhavet»s skildring av massemigrasjonen til Europa nærmer seg det dokumentariske. 

FILM: 
Det ligger en åpenbar ironi i at Vesten eksporterer en rotløs og ideologisk ladet individualisme til resten av verden og samtidig blir både overrasket og indignert når mennesker fra andre kontinenter plutselig står ved portene, klare å bli med på moroa. 
Likevel hersker det i vår del av verden en forventning om at mennesker som kommer hit på jakt etter et bedre liv skal te seg som asketiske takknemlighetsmaskiner helt til dagen da de mottar sitt etterlengtede integreringsbevis. 

Hett tema 
Det er denne problemstillingen — samt de moralske implikasjonene publikum eventuelt leser inn i den — som danner utgangspunktet for Jonas Carpignanos «Middelhavet». 
Filmen følger Ayiva og Abas, to voksne menn som forlater sine liv i Burkina Faso og legger ut på den farefulle ferden mot Europa, hvor de har blitt forespeilet oppholdstillatelse og arbeid av bekjente som har tatt turen før dem. 

Når de etter en lang og dramatisk ferd når fram til Italia viser det seg imidlertid at livet i Europa verken er like lukrativt eller enkelt som de hadde forestilt seg, og etter hvert bygger kulturkonfliktene seg opp mot en tredjeakt som langt på vei speiler det dramatiske klimakset i Spike Lees «Do The Right Thing». 

Kald film Der Lees klassiker fra 1989 er et overflødighetshorn av humor, sjarm og minneverdige karakterer, er «Middelhavet» en tilbakeholden og kaldt observerende film som legger fram sin fortelling på en måte som har mer til felles med dokumentarfilm enn klassisk drama. 
Carpignanos figurer blir aldri tredimensjonale skikkelser, men er snarere representanter for grunnleggende menneskelige impulser: 
Ayiva vil forsørge sin datter mens Abas tiltrekkes av tanken på større materiell velstand, og begge preges av drifter og behov som strider mot idealbildet av Den edle flyktningen. 

Dermed blir den nyanserte og velspilte «Middelhavet» en film som appellerer til intellektet snarere enn følelsene, og som henviser publikum til å lene seg tilbake og konstatere at ja, det er vel omtrent sånn det må gå — all den tid det er sånn mennesket fungerer. 
",1
"Anmeldelse:«Der vindane møtes» 

En unik, vakker film om et stykke grufull historie. 
Det er problemet. 

FILM: 
Folk rives ut av hjemmene sine, både på kinolerretene og utenfor dem. 
I «Der vindane møtes» handler det om Stalins deportasjon av over en halv million estere, som ble hentet fra hjemmene sine og fraktet over et helt kontinent, til gulagene i Sibir. 
Erna (Laura Peterson) og datteren sendes i én retning, ektemannen i en annen. 
Filmen er basert på hennes brev til ham. 
De er holdt i en rolig, registrerende tone men hyler nærmest av lengsel etter å komme hjem. 

Dype fotografier 

Når brevene skal visualiseres, velger regissør Martti Helde en uvanlig måte: 
Han lar skuespillerne stå helt stille i store tablåer som illustrerer øyeblikkene og situasjonene Erna beskriver. 
Kameraet smyger seg rundt dem og skaper noe som nærmest er tredimensjonale fotografier. 
Seeren får anledning til å granske ansikter stivnet i sinne eller frykt, positurer av makt eller avmakt, før blikket tvinges videre. 

Effekten er særegen. 
I den glidende skildringen av de forskjellige stadiene før en henrettelse, er blandingen av det poetiske og det fryktelige noe som får en nesten knusende kraft. 
Andre steder kan poesien bli for dominerende. 
Peterson er billedskjønn og litt for blankskrubbet til å overbevise helt, og iblant det umulig å glemme hvor nitidig koreografert denne lidelsesdansen er, så kunstferdig er den. 
Da skaper teknikken avstand og ikke nærhet. 

Det nøkterne brevet 

Brevene legger en klar begrensning på hva Helde kan foreta seg med historien. 
Men de gjør inntrykk gjennom både gjennom det som fortelles og det nøkterne, nesten resignerte sløret som trekkes over det. 
Det blir et spesielt, om kanskje ikke brådypt, portrett av en person i en uoversiktelig situasjon der en forsøker å navigere som best mot en fremtid som er like farlig som usikker. 

Det er noe ved den originale formen til «Der vindane møtes» som fanger nettopp en slik følelse, ved å fryse avgjørende øyeblikk der seeren må gjette hva som har skjedd, og, sammen med Erna, prøve å spå om hva som vil skje. 
For oss er det bare en øvelse i narrativ fantasi. 
Heldigvis. 
",1
"- Torkjell Berulfsen juger så man må oppdatere leksika
Kjendiser og kokkemoro på TVNorge. 

TVNorge-flaggskipet 
«Fire stjerners middag» ruller i gang sin åttende sesong i dag, og det må være trygt å hevde at kanalen ikke har mistet foten - si KOKKEfoten - for formatet ennå. 

Anders Hatlo leverer som voiceoverkunstner og kjendiser av varierende rang sliter med saltet - og stemningen står gjerne til terningkast seks. 

Jeg har sett de to første episodene, hvor hhv. 
Stian Blipp (kjent fra tv) og Anne Marie Ottersen (kjent fra tv) disker opp for Torkjell Berulfsen (kjent fra tv) og Triana Iglesias (gjett!). 

«Vegis»-Triana Sistnevnte stikker kjepper i hjulene for hele gjengen ved å ikke spise kjøtt. 
Jeg hadde forventet at hun skulle få masse tyn for et utradisjonelt kostholdsvalg, men hun blir berømmelig imøtekommet fra hvert kjøkken. 

Progressivt og hyggelig! 

Stian Blipp har masse tv-priser stående i penthouseleiligheten sin, men ser ut til å ha huket tak i noen snasne kontormøbler til å utfylle interiøret. 
En diger portal med teksten «Casa del Blipp» møter gjestene utenfor bygården. 
Han kicker i gang noe kanin og karri i kaserollene, og jeg føler det er en slags dempet og avventende stemning i hele arrangementet første kvelden. 

«Mammon»-Jon Folk er kanskje litt rolig på glasset for å unngå å trampe først i klaveret? 
Det minner ikke om de middager jeg kjenner fra media, si! 
Det beste øyeblikket i første episode blir uansett da Blipp treffer Jon Øigarden («Mammon»-Jon, altså) i butikken og blir offer for en herlig innføring i økologisk-merking av kjøttvarer. 

Vesentlig mer underholdende enn «Mammon», sånt burde Øigarden gjøre mer av! 

Episoden fra hjemme hos Anne Marie Ottersen handler hovedsakelig om høylytte saltbøsser og hvor vanskelig det er å finne ingefær i butikken. 

Berulfsens jungelord Mildt sagt gjenkjennelige greier der altså. 
Berulfsen dukker opp med innskutte innspill og sier at maten er helt ok, og jeg tenker jo at når Berulfsen sier det må det jo stemme. 
Han snakker jo som en fasit, den fyren. 

Når Berulfsen juger må de oppdatere leksika, sies det i et gammelt jungelord. 

Men det ser jo gøyest ut når deltakerne kjører rundt i bil og drikker champagne i baksetet. 
Er det lov i taxi, tro? 
Eller må man booke en Uber? 
Det var kanskje ikke hensikten til TVNorge: 

Årets «Fire stjerners middag» gir meg jaggu lyst til å tylle innpå champagne i baksetet. 
",1
"Anmeldelse:«Irrational man» 

Woody Allens siste er en kompetent bagatell. 

FILM: 
Det er liksom dette Woody Allen må gjøre fra tid til annen, for at dagene ikke skal bli for lange og regissørmusklene ikke slakkes for mye. 

Han må skrive et lite manus der han pirker litt i tilværelsens iboende meningsløshet og hva i all verden man skal gjøre med den, og få med seg tre-fire fra Hollywoods A-lag til å fremføre replikker om sex og Kierkegaard for omtrent tyve kroner i timen. 

Opplagt Stone 

«Irrational Man» er en av disse filmene han hiver sammen på noen uker. 
Selv om dette er noe den smålune eksistensialistiske krimkomedien bærer preg av, er den også en kompetent bagatell fra en mann som mestrer sin sjanger og vet hva kjernepublikummet trives med. 

I likhet med fjorårets «Magic in the Moonlight» er «Irrational man» chiffonlett underholdning som stadig stirrer inn i de parabolstore øynene til den pigge Emma Stone. 
I fjorårets film og denne virker Stone mer opplagt og engasjert enn sin langt eldre mannlige filmkjæreste. 

Skjønt her er det lite chiffon: 
Stone spiller den pologenserkledde filosofistudenten Jill, som blir fascinert av sin nye, dekadente, deprimerte foreleser Abe (Joaquin Phoenix) og får det for seg at hennes omsorg er det som vil gi ham livsappetitten tilbake. 

Det ettertraktede nuet 

Abe har gått seg vill i noen støvete indre korridorer og kommet frem til at livet ikke har stort til hensikt, men når han rykkes tilbake til de levendes verden, er det ikke gjennom kjærlighet, men gjennom død. 

Abe mener moralfilosofien har spilt fallitt og aldri lar seg anvende på det bråkete, grumsete livet, men det viser seg at både den ene og den andre i «Irrational Man» synes det er helt greit å gripe til filosofene igjen, når de trenger å rettferdiggjøre det de har lyst til å gjøre. 

Spørsmålet om hva som skaper en følelse av å være i det ettertraktede nuet og hva som legger føringer for hvordan man kan gripe det, dytter seg frem gjennom de blodige og romantiske forviklingene. 
Ingen gjør noe forsøk på å svare, og «Irrational Man» prøver seg aldri på noen dyp å snakke om. 
Den dupper såvidt i havoverflaten, og det er ganske hyggelig å duppe der med den. 
",1
"Anmeldelse:«Den franske forbindelsen» 

Ypper med et mesterverk. 

FILM: 
Himmelen er høy og lys, palmebladene beveger seg i brisen fra Middelhavet, og menn med solbriller skyter hverandre fra lave biler. 

«Den franske forbindelsen» er en av disse filmene som setter seg fore å skildre et hardt og brutalt sted der liv er billige, nærmere bestemt syttitallets Marseille - og skildrer det så svalt glamorøst at det er nettopp der du får lyst til å være. 
For den blodige rivieraen er blendende: 
Tidskoloritten er stemningsfull uten å trenge seg på, silhuettene er klassisk klokkeformede, og den glitrende havhorisonten har det med å plassere seg i bakgrunnen. 
Det drikkes av små glass over mørke bardisker og røykes tett. 
Alt er som det skal være. 

Oppvask blant gjengene 

Det er narkotikagjengene som styrer Marseille. 
Heroin kan seile uhindret gjennom byen på vei til Canada og New York og langerne kan likvidere hverandre på åpen gate, mens politiet sitter med bena på skrivebordet og leser tegneserier. 

Inn i rottereiret rir den idealistiske og iherdige dommeren Pierre Michel (Jean Dujardin), med juridisk bøtte og mopp i hånda og klar for storrengjøring. 
Han skal snart bli besatt av jakten på narkobaronen Zampa (Gilles Lellouche), som han - nei, du sier ikke - har mer til felles med enn det først kan virke. 

«Den franske forbindelsen» er laget med nennsom fingerspissfølelse og usentimental empati. 
Michel og Zampa var virkelige personer, barna og medarbeiderne deres har kommet med innspill underveis. 
Regissør Cédric Jimenez vokste opp i Marseille og observerte gjengmedlemmene som satt og skravlet på kafé. 
Dette er ikke en historie som er betraktet på fascinert avstand. 
Det tjener filmen på. 

Overrasker aldri 

Samtidig stammer kanskje også svakhetene fra følelsen av forpliktelse overfor materialet. 
For «Den franske forbindelsen» er nesten besynderlig forutsigbar. 
Den ser fordømt stilig ut, men kurvene i plottet er den dramaturgiske versjonen av fugledansen eller macarena. 
Det avlegges slitne snarvisitter hos forsømte ektefeller med rynke i panna og korrupte lokale politikere. 
Det er overraskende at en filmskaper som kjenner det historiske råmaterialet så godt, nesten konsekvent velger løsninger som gjør filmen likere alle andre gangsterfilmer, og ikke annerledes. 

Jimenez gjør det også vanskelig for seg selv ved at filmen hans uunngåelig vil bli sammenliknet med en urklassiker innenfor politi-og-røver-sjangeren. 
I 1971 kom «Brennpunkt New York», med Gene Hackman i en uforglemmelig rolle som politimannen Popeye (Filmens originaltittel er for sikkerhets skyld «The French Connection», bare for å gjøre skjelningen mellom filmene enda litt vanskeligere). 

Der «Brennpunkt New York» forteller om narkotikastrømmen fra Marseille sett fra et amerikansk perspektiv, er «Den franske forbindelsen» den franske versjonen av samme hendelsesforløp. 
Men i denne duellen er det den amerikanske regissøren William Friedkin, godt hjulpet av en av filmhistoriens mest berømte biljakter, som tar en enkel seier. 

Likevel er det koselig å sitte og se menn med dress og håndvåpen løpe etter hverandre i solskinnet. 
Det har å gjøre med at utstrålingen til Jean Dujardin er like sterk som solskinnet. 
Han og de andre har en avslappet eleganse fri for store ord og fakter, også når det står om liv, lemmer og ekteskap. 
Der har franskmennene med seg et visst je-ne-sais-quoi, som amerikanerne ikke kan kopiere. 
",1
"Anmeldelse:«Daddy's Home» 

Maskuliniteten er atter i krise. 

FILM: 
Det er en forvirring som helt sikkert blir vanligere og vanligere. 
Ektemann nummer to får ørene fulle om hvor uansvarlig og hensynsløs ektemann nummer én var, og gjør sitt beste for å bøte på manglene. 
Etter noen år oppdager han at uansvarligheten og hensynsløsheten var noe av det som gjorde ektemann nummer én uimotståelig i utgangspunktet. 
Og at han er det fremdeles. 

Bredbent forstyrrer 

Brad (Will Ferrell) bor i et av disse hjemmene med store, kremhvite kjøkken og svære, irrgrønne hager, som har vært den anonyme adressen til enhver amerikansk komediefamilie siden syttitallet en gang. 
Han jobber iherdig med å knytte seg til barna til kona (Linda Cardellini). 
Men når Dusty (Mark Wahlberg), barnas far, skrider bredbent inn i idyllen og tar seg til rette, våkner mistanken om at både barn og hustru kanskje er lei av å bli forstått i hjel. 

De selvfølgelige mengdene og søl og skader til tross: 
«Daddy's Home» er en lettfordøyelighet uten smak og lukt, en parade av situasjoner der Brad kan føle seg overgått. 

Nifs manipulasjon 

Barna er krampaktig søte-frekke og sentimentalitetsplaten skrus gradvis opp til full styrke. 
Wahlberg flekser «Ted»-musklene og viser igjen på at han er god på å gjøre gutteguttete roller pokerfjesmorsomme, mens Ferrell er seg selv på sitt mest automatisk ferrellske. 
«Daddy's Home» virker som et resultat av at en dress på et filmstudio kastet et blikk på premiereplanen og tenkte hei, vi trenger noe fjas alle kan le av. 
Hvordan er det folk lever i dag igjen? 

Her og der glir det over i det oppkvikkende ubehagelige. 
Dustys manipulasjoner av Brad, for å få ham til å virke mest mulig hjelpeløs mens han selv holder seg uangripelig, er godt dialoghåndverk. 
Og det er helt sikkert noe vettugt å si her om moderne maskulinitet, om menn som går inn for å være så myke som mulig samtidig som de får en stadig mer ubehagelig følelse av det omgivelsene bestiller, ikke er de de vil ha. 

Det finnes gode historier om det temaet. 
«Daddy's Home», på sin side, er en drøvtygget, doven en. 
",0
"Anmeldelse:«The Revenant» 

Oscar-favoritten «The Revenant» er den mest guttete filmen du vil få se på norske kinoer i år. 

FILM: 
Alejandro González Iñárritu er ikke i filmbransjen, han er i mesterverksbransjen. 
Han lager en type film som ikke kan regnes som vellykket om de ikke belønnes med stående trampeklapp og et lasteplan fullt av Oscar-statuetter, og med fjorårets «Birdman» og den premiereklare «The Revenant» har han tilsynelatende funnet en vinneroppskrift i form av store, lange og visuelt interessante filmer som kretser rundt maskuline klisjeer det er vanskelig å vite om man skal på alvor. 

Villmarksliv «The Revenant» utspiller seg i 1823, og handler om en gruppe pelsjegere som blir angrepet av en flokk indianere mens de er ute på fangst i det som i dag er North Dakota. 
Jaktlaget mister flesteparten av sine menn, og under ledelse av kaptein Andrew Henry (Domhnall Gleeson) flykter de gjenlevende hals over hode tilbake i retning av fortet som er amerikanernes hovedkvarter i regionen. 

På veien tilbake blir sporfinneren Hugh Glass (Leonardo DiCaprio) livstruende skadet når han angripes av en bjørn, og Henry lover den tvilsomme John Fitzgerald (Tom Hardy) en klekkelig sum for å ta seg av ham mens resten av gruppa kommer seg hjem. 
Så snart de andre jegerne er borte bryter imidlertid Fitzgerald sitt løfte, og etterlater den maltrakterte Glass alene i villmarka. 
Men den hevnlystne sporfinneren nekter å dø, og resten av filmen går med på å se ham slepe seg tilbake til fortet for å ta livet av sin svikefulle kollega. 

Dataspill «The Revenant» er en klassisk hevnhistorie, men den beveger seg så langsomt og kommuniserer såpass overtydelig at det er vanskelig å opprettholde noen rettskaffen harme på hovedpersonens vegne. 
Titt og ofte faller man rett og slett ut av handlingen, og blir sittende og betrakte Emmanuel Lubezkis forbløffende foto. 
Det er ingen overdrivelse å si at Lubezki bærer «The Revenant» på sine skuldre, for hans glassklare bilder og vektløse kamera byr på en visuell opplevelse som spenner fra storslått naturfoto til dataspillinspirerte kampscener som skaper en opplevelse av fysisk rom de færreste 3D-filmer er i nærheten av. 

Disse imponerende visuelle grepene makter dog aldri å dekke over det faktum at «The Revenant»s grunnleggende konfliktbilde er såpass karikert at filmen langt på vei blir uinteressant på et moralsk og psykologisk plan. 
Iñárritu reduserer Glass' indre og ytre kamp til et spørsmål om å være fysisk kapabel til å drepe sin fiende, hvilket gjør det vanskelig å la seg rive med av de mange prøvelsene han utsettes for. 

Hevn 
Det er i det hele tatt noe klamt og gutteaktig over «The Revenant» der den beveger seg fra dataspillestetikk via villmarksliv- og overlevelsespornografi til den mest krampemaskuline tematikken som tenkes kan: hevn og ære. 
Publikum tillates aldri å tvile på hva som er rett og galt, og på tross av DiCaprio og Hardys iherdige anstrengelser er det vanskelig å la seg engasjere av den emosjonelle manipulasjonen. 

I motsetning til «Birdman» er ikke «The Revenant» i besittelse av noen humoristisk sans som gjør det mulig å lese noen ironi inn i dens pompøse betraktninger om maskulinitet, overlevelse og vestlig sivilisasjon. 
Dermed har man valget mellom å enten ta dens banaliteter på fullt alvor eller innta en mer distansert holdning, og ganske nyte filmen som en storslagen milepæl innen digitalt filmfoto. 
",1
"Voldtekt, fascisme og andre patriarkalske dilemmaer
Godt håndverk og gode ideer forhindrer ikke det spanske krigsdramaet «De forviste» i å framstå som en bagatell. 

FILM: 
«De forviste» utspiller seg under den spanske borgerkrigen, og handler om de to soldatene Silverio og Teo som er utstasjonert i et knøttlite fort – knapt nok mer enn et skur – et sted i de frosne fjellene nord for Madrid. 
Selv om de begge kjemper under general Franco har de svært ulik motivasjon for å bære de Hitler-støttede nasjonalistenes uniform: 
Der presten 
Teo er en prinsippfast kristenkonservativ som ser bekjempelsen av de venstreorienterte republikanerne som en plikt, var bonden Silverio i utgangspunktet apolitisk, og sluttet seg kun ytterst motvillig til nasjonalistene fordi han ikke hadde noe annet valg. 

Sexslave Dagene i den lille steinhytta er lange og begivenhetsløse, og lenge har de to mennene ikke stort annet å bekymre seg for enn å holde varmen. 
En dag han er ute på jakt etter mat oppdager imidlertid Silverio en bevisstløs soldat, og vel hjemme i fortet blir det klart at den nye husgjesten ikke bare tilhører de internasjonale brigadene som kjemper på republikanernes side, men dessuten også er kvinne. 

Tilstedeværelsen av den universitetsutdannede polakken Zoska endrer umiddelbart dynamikken mellom de to mennene, og mens Silverio ser det som en selvfølge at de skal bruke krigsfangen som sexslave, har Teo langt større motforestillinger mot voldtekt enn mot bombing av sivile. 
For å forhindre dårlig stemning foreslår derfor den løsningsorienterte Zoska at hun skal fungere som hushjelp og elskerinne for de to mennene til været blir bra nok til at hun kan komme seg ned fra fjellet. 
Til gjengjeld skal Silverio og Teo holde henne skjult for sine medsoldater og hjelpe henne med å slutte seg til sine kamerater når den tid kommer. 

Kammerspill 
Det er mye symbolikk i «De forviste». 
Faktisk så mye at filmen egentlig bare fungerer dersom man ser de tre hovedrollene som metaforer for ulike krefter i det spanske samfunnet: 
Teo representerer den autoritære katolske tradisjonen hvor fascistiske impulser ble videreført via sentrale samfunnsinstitusjoner, Silverio er et bilde på den vanlige spanjolen som ikke innså hvilken fare nasjonalistene representerte, og Zoska er inkarnasjonen av de internasjonale kreftene som mislykkes i å redde Spania fra 40 år med diktatur. 

I så måte er det en påfallende forutsigbar tragedie regissør Arturo Ruiz Serrano har laget, og det faktum at det er vanskelig å virkelig leve seg inn i et kammerspill mellom tre demografiske grupper. 
«De forviste» er i det hele tatt ytterst kompetent – bildene er tiltalende, skuespillerne dyktige, metaforene tydelige og ambisjonene sympatiske – samtidig som den er selve kroneksempelet på en type filmfortelling som er i ferd med å fortrenges av tv-dramatikk i langt og kort format. 

Anakronisme 
På tross av gode ideer og solid håndverk er det ytterst lite ved «De forviste» som fester seg. 
For med unntak av et par minneverdige bilder, framstår den som en film som har fått sin form ut fra en tanke om at europeiske arthousedramaer ser ut og oppfører seg på en viss måte – og ikke fordi historien eller regissørens visjon krever det. 
Den er en film laget med utgangspunkt i en ærbødighet overfor normer og formater som langt på vei har utspilt sin rolle, og som dermed i økende grad framstår som en anakromisme i dagens medievirkelighet. 

«De forviste»s hovedproblem er ikke at det ikke lenger går an å lage halvannen time lange krigsdramaer – det gjør det naturligvis – men at det tradisjonelle spillefilmformatet, med sin velkjente treaktsstruktur og forutsigbare rytmer, ender opp som filmens største svakhet. 
For når publikum etter hvert har begynt å innse mulighetene som ligger i tv-dramatikkens ulike formater – mange av dem fortsatt uutforskede – er det ikke lenger like lett å akseptere den halvannen til to timer lange spillefilmen som en dyd av nødvendighet. 

Dette ikke noe som er unikt for «De forviste», snarere er det en følelse man stadig oftere støter på i møte med moderne kinodramaer. 
Ei heller er denne trusselen om formmessig irrelevans noe som er dømt til å ta knekken på spillefilmen slik vi kjenner den. 
Like fullt er det åpenbart at kinofilmer i dag må jobbe hardere enn før for å oppleves som relevante, og på akkurat dét punktet faller «De forviste» fullstendig igjennom. 
",1
"Et salig kaos
«Prestens barn» er postkortsatire, skriver Dagbladets anmelder. 

FILM: 
Hvite får har det med å være mørkere under ulla. 
Og Don Fabian (Kresimir Mikic), den magre og mørke tittelfiguren i «Prestens barn», er i ferd med å oppdage at uskyld er et umulig ideal. 
Han er den unge, idealistiske og ambisiøse sjelesørgeren på en øy utenfor den kroatiske kysten, og ser med knurrende utålmodighet på hvordan den godslige gamlepresten drikker og turer med de grånende sognebarna, mens ungdommen rømmer inn til byen. 

Så får han en av disse ikke-fullt-så-lyse ideene: 
Han allierer seg med kioskeieren og stikker hull i alle kondompakker som selges. 
Den forutsette konsekvensen, flere graviditeter, materialiserer seg i løpet av kort tid. 
De uforutsette konsekvensene er mange og ulykksalige. 

Schizofren 

«Prestens barn» er en satirisk komedie, mer schizofren enn sammensatt. 
Den står i spagat mellom Chat Noir-aktig sexfarse og ramsalt samfunnskritikk. 
Bananskall og død kan leve fint sammen i én og samme historie, men når det så til de grader går fra det ene til det andre som her, er resultatet en film som krever seg selv ut av ledd. 

Målskivene synes vel verd å sikte på: Fabian oppdager, så klart, at ingen i det kirkelige systemet han er en del av deler hans egen renhet eller idealer; de belønnes ikke og det forventes ikke at han etterlever dem. 
Når en avslørende foliepakke oppdages på prestens kontor, går hans overordnede umiddelbart ut fra at det er han selv som trenger beskyttelse; bare tanken på at presten fører en reell og skjult kampanje mot kondombruk, virker for kollegaene fullstendig absurd. 

Kynisk 

Den usmakelige miksen av dømmende seksualmoral og tallrike overgrep som har vært en del av den katolske kirkens nyere historie, gjør at en gjerne ser dobbeltmoral avslørt som dobbel. 
Det gjøres den her, på en fin, kynisk måte. 
Samtidig er det også noe ved den arge kirkekritikken, satt i en tydelig regional kontekst, som gjør at «Prestens barn» neppe føles så gispende relevant for et norsk kinopublikum, men forblir postkortsatire fra et havparadis det er bedre å besøke enn å bebo. 
",0
"- Grandtanta mi ble kalt for askesugeren.Fordi mannen hennes var feier 

Premiere i kveld. 

- Skal jeg si deg en fun fact? 
Grandtanta mi ble kalt for askesugeren. 
Fordi mannen hennes var feier, sier Odd-Magnus Williamson. 

Han står sammen med Henrik Thodesen og beundrer Espen Eckbos askesuger, et elektrisk alternativ til å feie i peisen. 

Eckbo har ødelagt filteret på askesugeren, og ønsker å reparere den fordi han ikke ønsker å være en sånn fyr som bare kjøper nytt uten å tenke på miljøet. 

Mer dramatisk enn dette blir ikke «En helt vanlig dag», serien hvor Thodesen og Williamson følger kjente norske komikere mens de holder på med helt hverdagslige gjøremål. 

I andre episode henger de med Knut Nærum som handler tegneserier. 
I tredje episode skal Thomas Seltzer kjøpe proteinpulver i Sverige. 

Slentrende og bagatellmessig 

Serien lever med andre ord opp til navnet. 
Og godt er det. 
Den slentrende og bagatellmessige stilen gir rom for lune og sympatiske hverdagsportretter av kjente komikere som holder seg på et jevnt humrenivå. 

Dette er rett og slett behagelig fjernsyn, ikke minst fordi Thodesen og Williamson er flinke til å mikse nysgjerrige spørsmål med spontan tøysing. 

Det er for eksempel kostelig å se dem erte Eckbo når han står på Biltema og kvier seg for å kjøpe ny askesuger. 

Lik en episode av «Family Guy» avbrytes kosen til stadighet av impulsive sketsjer innspirert av samtalene, i en stil som ofte bringer tankene over på Williamsons og Thodesens sprell i «Torsdag Kveld fra Nydalen». 

Dessverre er ideene stort sett bedre enn den parykkledte gjennomførelsen. 

Askepott med Roomba 

Riktignok inneholder både første og andre episode én sketsj hver som bør dra på smilebåndet, henholdsvis om Askepott som har anskaffet støvsugerroboten Roomba og en mann som leverer triste nyheter med Donald-stemme. 

Stort sett blir det likevel mye overfladiske klisjeer og stereotyper man har sett før. 

Der Thodesen og Williamson skaper stor moro i intervjusettingen når de spør og graver etter essensen i Eckbos kvaler rundt askesugeren, helt ned til minste detalj, virker det ikke som de har den samme nysgjerrigheten og inspirasjonen rundt temaene de parodierer i sketsjene sine. 

Dermed blir resultatet forutsigbart, de lattervekkende overraskelsene uteblir og sketsjene blir unødvendige distraksjoner som kræsjer litt med det rolige tempoet serien ellers holder. 

Nå skal det sies at dette ikke er noe stort problem. 

Som helhet later nemlig «En helt vanlig dag» til å bli en finfin nyvinning i tv-ruta når det kommer til å muntre opp helt vanlige tirsdagskvelder denne høsten. 
",1
"Anmeldelse:«Steve Jobs» 

Aaron Sorkin og Danny Boyles film om Steve Jobs er en svart komedie om grotesk maskulin narsissisme. 

FILM: 
Sammen med Charlie Kaufman tilhører Aaron Sorkin en eksklusiv gruppe manusforfattere som besitter evnen til å overdøve stemmene til regissørene som filmatiserer manusene deres, og selv om «Steve Jobs» er regissert av Danny Boyle ville det være absurd å omtale den som noe annet enn en Sorkin-film. 

Pratsom 
Denne filmatiske biografien om Apples myteomspunne grunnlegger framstår nemlig som én eneste sammenhengende samtale hvor Sorkin forsøker å komme til bunns i mysteriet Jobs samtidig som han morer seg selv med å skildre ham som et rasshøl av historiske proporsjoner. 
Filmen er en oppvisning i vittig, sitatvennlig, eksposisjonstung, selvbevisst og selvtilfreds dialog av typen som fungerer like godt - om ikke bedre - på teaterscenen som på kinolerretet, og som tidlig gjør det klart at realisme verken er et mål eller et sannsynlig resultat. 

Boyles rolle har hovedsakelig begrenset seg til å besørge tidskoloritt, illustrerende tilbakeblikk og tiltalende billedkomposisjoner for skuespillerne å avlevere sine replikker i, men det finnes også sekvenser hvor handlingen tripper av gårde med et nærmest Peter Greenaway-aktig driv. 

Monoman Filmen er delt opp i tre akter, som finner sted i minuttene før viktige produktlanseringer i 1984, 1988 og 1998. 
Og gjennom Jobs' samtaler med kolleger og familiemedlemmer — spilt av blant annet Kate Winslet, Jeff Daniels, Seth Rogen og Katherine Waterston — forsøker Sorkin å komme til bunns i to sentrale spørsmål: 1.) Hva var det Jobs' geni bestod i?, og 2.) 
Hvilke egenskaper er det som må til for å lykkes i å forme hverdagen og forbrukermønstrene til mennesker over hele verden? 

Sorkin framstiller Jobs som en mann med monumentale mindreverdighetskomplekser og klare psykopatiske trekk, som viet sitt liv til å forsøke å skape noe bedre og mer menneskelig enn ham selv. 
Hans behov for å berøre livene til vilt fremmede mennesker speiler hans manglende evne til å relatere til sine nærmeste, og tidvis sender Fassbenders spill tankene hen til hans innsats som androiden David i «Prometheus». 

Selvopptatt Subtilitet er med andre ord ikke «Steve Jobs»' sterke side, og målt opp mot David Finchers «The Social Network» — som Sorkin også skrev manuset til — framstår den som en ubalansert lettvekter. 
Filmen representerer en narsissisme opphøyd i annen potens, for i sin skildring av Jobs' gigantomane selvopptatthet lar Sorkin seg beruse av sine egne talegaver og stilistiske særegenheter til et punkt hvor virkelighetens Jobs i praksis blir irrelevant. 

Samtidig har Sorkin et helt spesielt talent for å skrive denne typen ambisiøse og emosjonelt avstumpede mannspersoner, og når han med sadistisk fryd utmaler tittelfigurens groteske mangel på empati og situasjonsforståelse byr filmen på svart humor av et kaliber få andre filmer kan matche. 
",1
"Hvorfor er det bare voksne kvinner og små gutter på øya?
«Evolution» er original og uhyggelig. 

FILM: 
Det eneste jeg kan si sikkert om «Evolution» er at den kommer til å gi meg mareritt som ikke ligner noe annet. 
I dem kommer jeg brennsikkert til å drømme at jeg er fanget i historiens lille lukkede univers, et øysamfunn enten i nær fremtid eller en alternativ samtid, som utelukkende er bebodd av voksne kvinner med stramme hestehaler og guttebarn. 

Guttene kaller kvinnene som passer på dem for «mamma», men en dag gjør Nicolas (Max Brebant) en oppdagelse som får ham til å lure på hvorfor han egentlig lever som han gjør. 
Han begynner å stille spørsmål, først ved de mørke medisindråpene han må svelge hver dag, så ved den motbydelige maten som skal gi ham en eller annen spesiell næring, så om hva som foregår på øyas bunkerslignende sykehus, der det skal vise seg at det er helt andre ting enn helbredelser som foregår. 

Seksuelle gråsoner 

Regissør Lucile Hadžihalilović er gift med Gaspar Noé, en regissør kjent mer enn noe annet for å trampe over seksuelle tabuer, og hun oppsøker selv de ubehagelige grå eller kanskje heller sorte sonene knyttet til sex og forplantning. 
I hennes «Innocence» (2004) ble jenter gitt en «skolegang» for å forberede dem på voksenlivet, med ubehagelige seksuelle undertoner. 

Historien i «Evolution» er både lik og ulik: 
Guttene oppdras ikke til å bli noens seksualpartnere, men snarere til å bli verktøy i en verden der kvinner synes å ha kvittet seg med behovet for seksualpartnere overhodet. 
Mødrene og sykepleierne har lyse øyenbryn og mørke, stirrende øyne, som blir mer illevarslende ettersom man ser dem vri og sno på biologien, stivt og fast bestemte inntil det fanatiske. 

Symbolspill 

«Evolution» er stemningsfull, med detaljrike bilder som får det rare og fremmede stedet til å føles utpreget virkelig. 
Så kommer knekken i narrativet, der Hadžihalilović gir seg for mye hen til sine freudianske og jungianske tendenser og gir seg hen til symboler i stedet for å fullføre sin egen fortelling. 
Det blir utflytende og i overkant artsy, skjønt det aldri på noe tidspunkt slutter å være uhyggelig. 
",1
"Anmeldelse:«Jeg er Ingrid» 

Fin skildring av Ingrid Bergmans begeistrede driv for å komme seg opp og ut i verden, og prisen for den. 

FILM: 
Det var neppe sine framtidige biografer Ingrid Bergman hadde i tankene da hun første gang, som ung og ennå ukjent skuespiller, begynte å filme seg og kjæresten, legestudenten Petter Lindström. 

Siden hun var liten hadde den morløse Ingrid blitt filmet av sin elskede far. 
Etter at han også døde, fortsatte hun med det samme. 
Dermed har regissør Stig Björkman sittet på en bugnende hage av råvarer: 
Uttrykksfulle snutter som viser fram en av sin tids største filmstjerner omgitt av venner og familie, og som viser fram ektemann og barn på måten hun selv ville fange dem på. 

Ut og opp og fram 

«Jeg er Ingrid» er et interessant byggverk med tre ben, Bergmans dagboknotater, de private filmene og intervjuer med venner og de fire barna hennes, som suppleres av avisfaksimiler og klipp fra filmer og talkshows. 
Personen som trer fram, portretteres med en varme som ikke er for beundrende. 

Det er en kvinne med et sterkt driv for å komme seg ut og opp og fram, som er full av begeistring og sjarm, og som fort blir utilfreds og rastløs om hun må holde seg på små, tette arenaer. 
Datteren fra det første ekteskapet forteller om forvirringen over at moren etterlot henne med slikt lett hjerte hos faren, først for å filme og så for godt, da hun forlot Lindström for å gifte seg med den italienske regissøren Roberto Rossellini, som hun hadde hatt et forhold til. 

De yngre barna reagerte ulikt på at moren var så mye til og fra: 
Skuespillerdatteren Isabella Rossellini ble inspirert til selv å ville prøve seg kunstnerisk, mens tvillingsøsteren Ingrid ennå ikke har kommet over sorgen. 
Samtidig røper Bergmans brev til venninnene at livene til barna kanskje var det hun tenkte mest på. 

Generell kjærlighet 

Så er Björkman litt for nærsynt i møte med råmaterialet. 
Filmen tar for seg fire av Bergmans dramatiske kjærlighetshistorier, men vil ikke eller våger ikke å gå ordentlig inn i hva som gjorde dem spesielle: 
Hva som var tiltrekningen og hvorfor den ikke varte. 
Det blir skjematisk, uten dybde. 

I et så personlig prosjekt er det her en distanse som kan tyde på at Björkman ikke helt har klart å se gjennom stjerneglansen. 
",1
"Barna fortjener bedre
Gubben Pettersen og katten Findus trår vann mens de forbereder «Tidenes gladeste jul». 

FILM: 
Et flertall av de siste tjue åras beste barne- og familiefilmer har det til felles at de er laget av amerikanske underholdningskonglomerater som har en utpreget vitenskapelig tilnærming til plott, struktur og menneskelige følelser. 
Og som en konsekvens av disse filmenes suksess blant publikum og kritikere, setter nå produsenter i andre verdensdeler himmel og jord i bevegelse for å lage kassasuksesser av kjente og kjære billedbøker, barnesanger og filmklassikere etter amerikansk oppskrift. 
Resultatet er en omfattende kulturell strømlinjeforming, hvor et bredt spekter av fortellinger og uttrykk kjøres gjennom en kvern som produserer pregløs – men lukrativ – middelmådighet på løpende bånd. 

Fyllstoff «Gubben og Katten – Tidenes gladeste jul» er en tysk filmatisering av Sven Nordqvists barnebok «Gubben og Katten får julebesøk», og bærer på alle måter preg av å være et prosjekt som har kommet i stand fordi det finnes et marked for én eller annen form for film om de populære figurene. 

Stort lenger enn som så synes ikke ambisjonene å strekke seg: 
Dette er en film laget for å tjene penger på små barns forkjærlighet for gubben Pettersen og katten Findus, og det faktum at boka ikke inneholder tilstrekkelig med handling til å fylle en langfilm synes ikke å ha brydd produsentene nevneverdig. 
For å hale ut spilletiden til én time og tjue minutter sper regissør Ali Samadi Ahadi ganske enkelt på med referanser til filmer som «Titanic» og «The Matrix» (!), samt en rekke musikkmontasjer som ikke gjør annet enn å understreke det faktum at dette ikke er en film så mye som en usedvanlig dyr – og kjedsommelig lang – episode av Barne-TV. 

Distraksjon 
Dertil kommer det faktum at bokas visuelle uttrykk er forsøkt gjenskapt med en blanding av sjelløs datagrafikk og studioopptak som er så glatte at de visker vekk siste rest av Nordqvists knirkete egenart. 
Det man sitter igjen med er en film som ikke kommuniserer stort mer enn sine egne økonomiske ambisjoner og en generell, tidstypisk barnefilmentusiasme, men som gjør det på en måte som potensielt kan holde på oppmerksomheten til de aller minste i en drøy time. 
",0
"Spektakulært umorsom
«Zoolander 2» styrer ut av komediesjangeren og over i barnefilmens verden. 

FILM: 
Om den opprinnelige «Zoolander»s satire over motebransjens hang til uspiselig eurotrash og upraktisk haute couture ikke alltid var like treffsikker, er oppfølgeren såpass umorsom og ute av takt med tiden at den styrer over i det amerikanske sjangersystemets ekvivalent til internasjonalt farvann, hvor man kan slippe unna med hva som helst. 

Umorsom «Zoolander 2» er hovedsakelig satt sammen av korte gjesteopptredener fra kjente fjes (her finner man alt fra Anna Wintour og Neil deGrasse Tyson til Skrillex og Susan Boyle) og referanser til gamle vitser, hvor gjentakelsen er langt viktigere enn vitsenes eventuelle poeng. 
Resultatet er en komedie hvor alle koblinger til en virkelighet utenfor filmen er kuttet, og hvor humoren utgjør en feedbackloop av dumme replikker og enda dummere ansiktsuttrykk som blir mindre morsomme for hver gang de gjentas. 

Og likevel er ikke historien om hvordan de pensjonerte supermodellene Derek Zoolander (Ben Stiller) og Hansel (Owen Wilson) vender tilbake til moteverdenen bare for å bli involvert i en intrikat jakt på ungdomskilden helt uten underholdningsverdi. 
Med Marvel Studios i spissen har Hollywoods blockbustere det siste tiåret gått langt i å bryte ned skillet mellom humor, action og eventyr, og med sitt høye tempo, sterke farger og entusiastiske designarbeid finner «Zoolander 2» en plass i dette terrenget som en slags barnefilm for voksne. 

Entusiastisk 
For når humoren svikter — hvilket vil si mesteparten av tiden — redder Stiller & Co. seg forbløffende ofte inn på ren profesjonalitet og viljestyrke. 
Som komedie er filmen på nivå med de dialogløse sketsjene man utsettes for på Norwegian-fly, men på sitt beste pulserer den med en maksimalistisk energi som minner om musikkvideoer fra slutten av 90-tallet. 
Og samtidig som dette gjør «Zoolander 2» til en film det er umulig å anbefale noen å bruke penger på, er den ikke nødvendigvis et dårlig valg for den ikke ubetydelige andelen av publikum som ganske enkelt ønsker å gå på kino og se noe dyrt, glorete og amerikansk. 
",0
"Anmeldelse:«The Man from U.N.C.L.E.» 

Anspent eleganse 

FILM: 
Åh, den gamle tiden. 
Nærmere bestemt sekstitallet. 
Da en spion kunne være spion, med færre berøringsskjermer og bedre solbriller enn nå til dags. 
Da fienden uavvendelig var russer og hemmelige avtaler måtte gjøres gjennom beige klumpetelefoners krølleledninger fra luksushotellrom til luksushotellrom. 

«The Man from U.N.C.L.E.» er basert på tv-serien med samme navn, som delvis var skapt av James Bond-pappa Ian Fleming, og legger an på å appellere til alle som savner den henslengte handlekraften til Steve McQueen og Sean Connery fra den gang da. 
Så har det seg slik at den særegne karismaen til McQueen og Connery, som så mange av kodens ressurser, er begrenset og ikke kan fås på bestilling. 

Døsig soul 

Lenge er dette likevel raus retromoro. 
Biler med runde linjer raser gjennom et stilisert Berlin. 
Napoleon Solo, amerikansk spion (Henry Cavill) og Illja Kuryakin, sovjetisk ditto (Armie Hammer), kjemper om å sikre datteren til en forsvunnet tysk atomforsker (Alicia Vikander) for sin side. 

Ikke lenge etter blir de to tvunget inn i et knurrende samarbeid, for å hindre forskerens verk i å havne på gammelnazistiske hender. 
Dette setter i gang en søt rekke romavlyttinger, gentlemanstyverier og biljakter, med døsig soul slurrende i bakgrunnen og kvikke replikkvekslinger foran. 

Skjønt, kanskje er de ikke så kvikke som de prøver å gi inntrykk av. 
Under den utstudert riktige overflaten klarer nemlig ikke «The Man from U.N.C.L.E.» å skjule at den prøver litt for hardt. 
Replikkvekslingene er akkurat så innbitt tøysete, klærne og øredobbene så nervøst perfekte, at det sniker seg inn en liten stivhet. 
Filmen er så iherdig avslappet at den blir anspent. 

Elegant Grant 

Det virker også som om det er det viktigste trekkene ved hovedrollene at de skal passe inn i interiøret. 
Det vil si, Armie Hammer, en vittig og vakker skuespiller som har hatt litt uflaks med prosjektene han har sagt ja til, gir en viss, kantete sjarm til kraftkaren Kurjakin. 
Henry Cavill, sist sett som en svært lite super Supermann, har fullkomne trekk, utsøkt dress og dårelokken på plass. 

Men det er et pregløst flinkispreg over ham som gjør at han aldri blir overbevisende som øyeglimtende forfører. 
Og både Hammer og Cavill synes å krympe når Hugh Grant feier åndsfraværende inn i rommet, og begynner å mumle om stridshoder og kald krig som om han vurderer å bestille en kopp te til. 

Det er Grant, ikke de yngre adonisene, som har med seg den nødvendige elegansen inn i «The Man from U.N.C.L.E.», rett og slett fordi han ser ut som om han egentlig ikke bryr seg en flekk. 

Gyllen underholdning 

Dette er behagelig, sommergyllen underholdning, i glødende oransje og klart himmelblått. 
Regissør Guy Ritchie, som markerte seg som leken actioninnovatør med «Lock, Stock and Two Smoking Barrels» og «Snatch», har hatt noen uheldige, om enn svært innbringende, turer innom de stressende, nye Sherlock Holmes-filmene. 

Her gjør han heroiske anstrengelser for å tøyle sin egen hang til gimmicker med ren og fin historiefortelling, og nøyer seg med små, tøysete spasmer som kler den florlette affæren godt. 

«The Man from U.N.C.L. E» er en drøm om en verden bestående av luksushoteller, veddeløpsbaner og hemmelige bunkere, om håndgripelig glamour og farer som aldri egentlig er farlige. 
Og de er egentlig ganske deilige. 
",1
"Anmeldelse:«Where to Invade Next» 

Michael Moore driver propaganda med flagg og slegge. 

FILM: 
På den ene siden er det smigrende med kjærlighetserklæringer. 
Dokumentarfilmskaper Michael Moore har inntatt Europa, og blitt så forelsket i oss at han vil ta oss med tilbake og vise oss frem for alle der hjemme. 
«Where to Invade Next» er lagt opp som et hærtokt, der Moore vil ta med seg ideene og lovene som gjør Europa til et godt sted å bo, tilbake til USA. 
Med baggy bukser og flagget på skuldra labber han i land og kaster et blikk rundt seg. 
Han elsker alt han ser. 

Men på den andre siden kan de samme glødende kjærlighetserklæringene være beklemmende hvis de stammer fra en idealiserende avstandsforelskelse, fra noen som uten videre lemper oss opp på en himmelhøy pidestall. 
Moore har aldri gitt seg ut for å være en nøytral observatør, han er en ildsjel og en aktivist som foretrekker den retoriske slegga framfor skalpellen. 
Men det kommer et punkt hvor det entusiastiske bikker over i det uredelige. 
Det gjør det i «Where to Invade Next». 

Fraværende krise 

Moore snakker med italienske arbeidere som beskriver all tiden de kan slappe av som grunnen til at økonomien går så det gviner, og med sjefene deres som legger hodet på skakke og sier «Hva er vitsen med å bli rikere?». 
At både landet og kontinentet har vært gjennom en tung finanskrise som har krympet middelklassen og skapt enorm nød, finnes ikke i denne fortellingen. 
Vi får høre at alle franske barn får gourmetmat i kantina og ikke vet hva coca cola er, og at tyske skoleelever lærer om 2. verdenskrig i én time hver dag. 

Besøket i Norge avføder en reportasje fra Bastøy fengsel, med av skinnende gressplener og smilende fanger, og et intervju med Trond Blattmann, Utøya-pårørende og tidligere leder for 22. juli-støttegruppa. 
Moore har karakterisert intervjuet med Blattmann som det sterkeste han har gjort. 
Det består for det meste av Moore som spør igjen og igjen om han ikke ville drept Breivik om han hadde sjansen, og Blattmann som igjen og igjen sier nei. 

Teatralsk 

Dette er kanskje det aller mest irriterende ved «Where to Invade Next», og det er ikke godt å si om det er mer fornærmelig overfor europeere eller amerikanere: 
Moore hører intervjuobjektene sine si sympatiske, men banale selvfølgeligheter om hvordan de synes samfunnet bør være, og stiller med teatralsk vantro spørsmål om de ikke heller har lyst til å være litt kjipere og litt dummere. 
Blattmann: 
Er du helt sikker på at du ikke vil drepe Breivik? 
Italienske politimenn: 
Er dere helt sikre på at dere ikke vil bruke vold mot kriminelle? 
Og så videre. 

For Moore er løsningene på alle samfunnsproblemer som rette spikre, som det bare er om å gjøre å slå hardt nok inn. 
Da han tok for seg Columbine-massakren i «Bowling for Columbine» fra (2002), hadde han et tema som kledde hans knallfargede tilnærming til verden. 
Det var en god match mellom mann og materiale, og resultatet ble sterkt. 
Denne gang sitter man igjen med en følelse av å ha blitt pepret med propaganda, riktignok for seg selv. 

Det beste avsnittet er når Moore tar opp behovet for å være bevisst også de mørkere sidene av et lands identitet og historie, og setter Holocaust og Tyskland opp mot slaveriet og USA. 
Det er også stunder der filmen hans fungerer som en hyggelig påminnelse om betydningen av god velferd. 

Men betattheten er for oppskrudd. 
Hjertet blir umulig å ta imot. 
For det er ikke oss han egentlig elsker. 
Det er en drøm. 
Og det er ikke sann kjærlighet. 
",0
"Anmeldelse:«Ted 2» 

Bamse. 
Bra kar? 

FILM: 
Det er ikke en forutsetning å ha egne kjønnsorganer for å være besatt av dem. 
Den snakkende teddybjørnen Ted, han som ble vakt til live av sin eiers fromme ønskedrøm i «Ted», er nå tilbake. 
Fremdeles har han en munn som burde vaskes, om ikke med grønnsåpe, så med Milo. 

En bamses sjel 

Også «Ted 2» er en hyllest til en ørkesløs, tenåringsaktig guttethet. 
Den har jordsmonnet og gjødselen den trenger i kjemien mellom bestevennene John, spilt av Mark Wahlberg, og Ted, som har stemmen til regissør og manusforfatter, Seth MacFarlane. 

De to deler en forkjærlighet for marihuana, innforstått referanselek, alt som er klissete og sexfiksert samt en forkjærlighet for å plage livet av joggere og prøvende standupkomikere når de kjeder seg. 

At 
Ted er et produkt av filt og fuskepels plager ingen, heller ikke den trailersexy Tami-Lynn, som han gifter seg med. 
Men når paret vil adoptere, blir myndighetene vekket opp fra dvalen, og Ted må gå rettens vei for å bevise at han er noe annet enn en eiendel. 
Dermed veksler penisvitsene med malmfulle taler om sjel og selvbevissthet, for sikkerhets skyld framført av den lokale eksperten på den slags, Morgan Freeman. 

De mange små speiderekspedisjonene inn i grenselandet av det man kan kalle etnisk basert humor og inneholder den kanskje første henvisningen til Charlie Hebdo-massakren i en helaftens komedie. 
Begge deler er symptomatisk for MacFarlanes generelle glede over å trekke strikken så langt som overhodet mulig, uavhengig av om den fyker i retning av noe spesielt godt poeng. 

For mange av vulgaritetene føles trette og utmattende, særlig når de blir hengende i luften som vage punchlines som tror de er vittigere enn de er. 

Popkulturelle universer 

Samtidig er og blir det morsomt å se ren rølp lagt i munnen på en figur som forbindes så sterkt med ubesmittet barndom som kosedyret. 
Og best er «Ted 2» når handlingen sklir surrealistisk over i andre sjangre og popkulturelle universer, som når oppdagelsen av en frodig marihuanafarm spilles ut som en av de mest kjente scenene fra «Jurassic Park», med alvorlige miner og blanke øyne. 
Det var denne typen teft som gjorde MacFarlanes mest vellykkede verk til nå, animasjonsserien «Family Guy», til en fornøyelig affære som skapte et lekent fellesskap med seerne sine. 

MacFarlane kan ha et skarpt blikk. 
Men det forblir for det meste festet på hans eget underliv. 
Der er det ikke nok, eh, stoff. 
",0
"Ikke se min kjole
Lårkort fortelling burde dekket mer. 

FILM: 
I The New Yorker skrev kritiker James Wood i fjor: 
“I’m unafraid to host a big spoiler party—a novel that can be truly “spoiled” by the summary of its plot is a novel that was already spoiled by that plot.” 
Det samme gjelder film. 
Og brasilianske «Ikke kall meg sønn» tilhører en type film med et fikst plott, som man enten holder tilbake eller velger å avsløre i omtaler og trailere. 
Her avsløres veldig mye i omtalen: 
«En dag banker politiet på døra og forteller at han ble stjålet fra sykehuset som nyfødt.» 
Og resten blir fortalt i traileren, inkludert en sterk oppgjørsscene fra slutten. 
Jeg så filmen på Film fra sør-festivalen uten å vite noe på forhånd. 
Flere burde fått denne muligheten. 

Gutt i dameklær 

Bak lukkede dører utenfor mors rekkevidde kler den emorocka brasilianske 17-åringen Pierre (Naomi Nero) seg i dameklær, sminker seg foran speilet og skyller ansiktet i skam. 
Og etter at han og søsteren er plassert i nye familier klamrer han seg til innsiden av klærne. 
Filmens morsomste scene – som fikk et overrasket publikum til å le befriet på visningen jeg overvar – foregår ved et prøverom, der en totalinnstilling og lang tagning fanger da Pierre kommer ut av gardinene som cross-dresser foran sjokkerte foreldre. 

Familiebånd 

Utforskinger av arv og miljø er en veloppdratt filmtype, og blant de senere årenes fremste eksempler er Hirokazu Koreedas langsomt revnende «Som far, så sønn» (2013), som omhandler ombyttede barn og kvalene ved å returnere dem til biologiske foreldre. 
«Ikke kall meg sønn» berører ikke i lignende grad, og stiller heller ingen særlig skarpe spørsmål om den svært dramatiske situasjonen eller identitet, kjønn, klasse og biologi. 
Og at lillesøsteren Jacquelines (Lais Dias) historie nær neglisjeres er uforståelig, og bidrar til å svekke både manuskriptets og hovedkarakterens troverdighet. 
Ti minutter til om henne hadde hjulpet en så sjelden ting som en for knapp film. 
",1
"«Black Mirror» er som om Margrethe Munthe skulle begynt å skrive science fiction
Sosiale medier er skikkelig dumt, liksom. 

ANMELDELSE: 
Kultserien «Black Mirror» har i sin tredje sesong migrert fra Chanel 4 til Netflix. 

Et mørk speilbilde 

Fans av serien kan glede seg over at de eneste endringene er en dobling av episodeantallet, økte budsjetter, og at de britiske aksentene er erstattet av amerikanske. 

Dette er fortsatt en antologi av velproduserte novellefilmer som tar spissede «hva hvis»-scenarier og hårete nachspiel-idéer dønn bokstavelig og følger dem ut i sin ytterste konsekvens. 

Ofte problematiserer den moderne teknologi eller tendenser i tiden, og viser oss et mørkt speilbilde av oss selv. 
En slags moderne «Twilight Zone» eller «Outer Limits», med andre ord. 

Banale sannheter 

For mer avmålte fans er jeg dog dessverre nødt til å meddele at serien også har beholdt sin hang til å være dørgende banal og direkte i sin tilnærming til materialet sitt. 

Hei, skal vi si noe om at vi er altfor opptatt av bekreftelse på sosiale medier? 
Hva med en episode der SoMe-likes og stjerne-rating bokstavelig talt er innført som et nytt klassesystem, og hele livet til Lacie (Bryce Dallas Howard) baserer seg på å få høyest mulig gjennomsnittskarakter? 

Misforstå meg rett, jeg har null problem med banale sannheter – og hvem har vel ikke et ambivalent forhold til smarttelefoner – men da bør de formidles med betraktelig mer finesse og subtilitet enn dette. 

Overtydelige knyttnever 

«Black Mirror» angriper i blant budskapet sitt så én til én, og hamrer det inn med knyttneveslag så overtydelig rettet direkte mot nesetippen, at man av og til føler man sitter og leser en skolestil skrevet av en gamlisungdom. 

Når serieskaper Charlie Brooker også insisterer på å gjenta samme struktur gang etter gang fra sin mildt sagt skrinne dramaturgiske verktøykasse, blir dette fort både forutsigbart og – dessverre – ganske døllt. 

Spesielt de mer stiliserte episodene, som ovennevnte SoMe-kritikk og sesongpremiere «Nosedive», som er så tilskrudd og maniert at den fremstår som en seksti minutter lang sketsj som ikke er ment å være morsom, men som er desto mer ivrig med pekefingeren. 

Det er som om Margrethe Munthe skulle begynt å skrive science fiction. 
«SoMe-hank skal selv ha bank,» lizm. 

Moraliserende og innsiktsløs 

Da er det heldigvis langt bedre i den mer naturalistiske «Playtest», der en amerikansk backpacker roter seg inn i en effektiv, liten hjemsøkt hus-historie om kunstig intelligens, minner, og personlige demoner. 
Inntil den naturligvis er nødt til å spenne ben på seg selv med nok et idiotisk sluttpoeng. 

På sitt beste er «Black Mirror» medrivende og utfordrende. 
På sitt verste er den like «flink», moraliserende og innsiktsløs som et skoleskuespill der en tenåringsjente blir narkoman og prostituert av å lukte på en ølkork på fest. 

Anmeldelsen er basert på episodene «Nosedive» og «Playest». 
",0
"Komiserien «Vikingane» er vekselvis hylende morsom og underbukse-platt
Vikingparodi dyppet i kroppssvæsker. 

«Dere er vikinger. 
Det er verdens letteste jobb, det. 
Sitte i båt, stikke folk med sverd. 
Det er så basic som det er mulig å få det», fnyser husfrua Liv (Kristine Riis) i NRKs nye serie «Vikingane». 

Å være gift viking er visst ikke like lett. 
Bare spør mannen hennes, den frustrerte krigeren Arvid (Nils Jørgen Kaalstad). 
Eller feminine Orm (Kåre Conradi), som er lillebror til høvdingen og gift med den tøffeste skjoldmøyen, og foraktet av begge. 

De tre er noen av de morsomste bekjentskapene i serien, som kjører hardt på kjønnsrollekomikk. 
«Vikingane» har vært omtalt som en parodi på de blodige publikumsvinnerne «Vikings» og «Game of Thrones», men Monty Python er nok den tydeligste referansen. 

Serien er et lappeteppe av vikingsketsjer, sydd sammen av en overgripende idé: 
Tenk om vikingene tenkte og snakket og kranglet som oss, innimellom plyndring og voldtekter og mjødbegersvinging? 

Kulturkræsj 

Realisme er altså ikke et stikkord, men universet er imponerende gjennomført. 
Det handler om vikinglandsbyen Norheim, som ligger naturskjønt til blant høye fjell. 
Høvding Olav (Henrik Mestad) og krigerne hans kommer hjem fra vikingtokt, til glede for hans fagre kone Hildur (Marian Saastad Ottesen) og frustrasjon hos Orm. 

Vakker fiolinmusikk og vakrere, nasjonalromantiske landskapsbilder kan lett lyve om hva slags serie dette skal være, helt til noen åpner munnen. 

Da går det i «serriøst», «liksom», og ulike former for floskler og 2016-uttrykk, på ørten dialekter. 
Til og med den romerske trellen Rufus (Trond Fausa Aurvåg) snakker kav østlandsk, han har nemlig så godt språkøre. 
Med sin siviliserte bakgrunn er han vår tids representant i vikingverdenen, en vandrede misantropisk kulturkræsj. 

Fryktbasert ledelse 

Tvistene er ikke de mest overraskende, og noen poenger er så åpenbare at du går lei lenge før punchlinen. 
Men andre ganger er det hylende morsomt. 
Særlig hvis du er fan av overnevnte dramaserier, men har selvironi nok til å innrømme at det er sider ved dem - og samtalen om dem - som er nokså komiske. 
Som alle forsøkene på å gjøre periodedramaenes maktkamper til samtidskommentarer. 

I første scene kræsjer samtidssjargongen kontant med vikingkulturen, når den nyrøvede trellen klager på «dårlig informasjonsflyt» ombord på vikingskipet. 
Høvdingen gir ham en på tygga til svar, men angrer seg etterpå: 
«Det ække helt meg, det derre fryktbasert ledelse-opplegget.» 

Her blir vår, eh, stolte machofortid stilt til veggs. 
Er det greit å dra på tokt når du egentlig har avtalt kvadkveld med venneparet? 
Hvordan reagere når andre menn skryter av hvor god kona var til å voldta munkene? 

Voldsromantikk-parodi 

Flere av vikingene er hardbarka nok til å gli rett inn i en episode av «Vikings» - denne seriens Ragnar ligner navnebroren i originalserien. 
Her er også en kopi av drapsmaskinen «The Mountain» i «Game of Thrones». 

Blodig blir det selvsagt, med slike forelegg. 
Mennesker kuttes i to, hoder rives av og øyne røskes ut, men de uventede dødsfallene som særlig «Game of Thrones» er så kjent for, blir en del av komikken her, når de inntreffer enda mer plutselig og teatralsk. 
Voldshumoren parodierer voldsromantikken i de andre seriene, og treffer stort sett godt. 
Til og med når det dreier seg om seksuell vold, som ellers ikke er så lett å tøyse med utenfor mannegrupper på Facebook. 

Blod er imidlertid ikke den eneste kroppsvæsken «Vikingane» vasser i. 
Mindre underbukse-folkelig humor hadde ikke vært meg imot. 

Her skytes humorpilene i alle retninger for å treffe flest mulig, men litt større kreative sjanser ville gjort serien mer original og sannsynligvis mye morsommere. 
",1
"Anmeldelse:«The Gift» 

En forbilledlig intelligent og tilfredsstillende b-film. 

FILM: 
Simon og Robyn har nettopp flyttet til Los Angeles da Simon blir gjenkjent av en gammel klassekamerat mens de to er ute og handler. 
Simon sliter med å plassere barndomskompisen, og det er ikke før han presenterer seg som Gordon at brikkene faller på plass. 
De skilles med et uforpliktende løfte om å holde kontakten, og allerede dagen etter har Gordon tatt Simon på ordet og satt igjen en gave utenfor døra til parets nye hus. 

Intelligent Etter hvert som Simon og Robyn kommer på plass i ny jobb og nytt hus blir det flere gaver. 
Først framstår Gordons giverglede og stadige besøk som et klønete forsøk på å bli kjent, men gradvis antar hans interesse for sin gamle skolekamerat karakter av noe mer utspekulert og skremmende. 
Og omsider begynner Robyn å mistenke at Gordons bisarre oppførsel har røtter i ei fortid Simon ønsker å holde skjult. 

I likhet med Alex Garlands «Ex Machina» er «The Gift» en b-film som er såpass intelligent og tematisk ambisiøs at man rett som det er glemmer at den dypest sett er en trashy underholdningsfilm. 
På overflaten er den en konvensjonell thriller om et par hvis liv invaderes av en fremmed med en skjult agenda, men ved hjelp av metaforer og allegorier skaper regissør Joel Edgerton et parallelt narrativ som gir filmen en dimensjon de fleste moderne amerikanske thrillere mangler. 

Allegorisk Simon jobber for et firma som selger sikkerhetsløsninger, og det ligger mellom linjene at arbeidsgiveren hans tilhører den mer lyssky delen av det amerikanske militærindustrielle komplekset. 
Simon har selv ingen større innsikt i teknologien han selger, men han er karismatisk og god til å overtale folk, og jobben gjør det mulig for ham og kona å leve et komfortabelt liv. 
Han er også åpen om at han på mange måter er akterutseilt av de unge menneskene som definerer spillereglene i bransjen, og han er fast bestemt på å skaffe seg en sjefsposisjon som han kan tviholde på fram til han går av med pensjon. 

Fra den første, presist plasserte slengbemerkningen om amerikanske myndigheters overvåkning av egne borgere, gjør Edgerton Simon til et symbol på de kyniske og innflytelsesrike selskapene som dikterer rammebetingelsene for amerikansk politikk og samfunnsliv. 
Og denne koblingen styrkes etter hvert som Simons rolle i Gordons liv gradvis kommer for en dag. 
Som systemet han representerer avslører Simon seg som en hensynsløs mann som gjør som han vil og forventer at menneskene rundt ham skal la tiden lege sårene hans gjerninger resulterer i. 

Spekulativ Jason Bateman er best kjent for sine humorroller, og som Simon videreutvikler han det distanserte, lett psykopatiske preget som kjennetegner hans standardrolle som komisk straight man. 
Edgerton spiller selv rollen som Gordon, og selv om hans amerikanske aksent tidvis halter litt, gjør han en god jobb med å holde publikum på tå hev. 
Rebecca Hall har på sin side lite å jobbe med som Robyn, men hun er stødig, og gir sine motspillere god plass til å spille ut sympatidragkampen mellom Simon og Gordon. 

Og akkurat når man trodde dette var et respektabelt drama om kapitalismens sjåvinisme, snur filmen på hælen og kaster seg inn i den typen spekulative sjangergrep produksjonsselskapet Blumhouse er kjent for. 
Men snarere enn å ødelegge for helhetsopplevelsen befester denne siste irrasjonelle twisten inntrykket av «The Gift» som en intelligent, uforutsigbar og usedvanlig tilfredsstillende underholdningsfilm. 
",1
"En duft av oksesvette og dokumentariske ambisjoner
Det brasilianske rodeodramaet «Neon Bull» skildrer en gruppe mennesker som lever sine liv i bakgrunnen. 

FILM: 
I takt med at tv-dramatikken overtar stadig mer av det som tradisjonelt har vært spillefilmdramaets oppgave – som karakterstudier og skildringer av mellommenneskelige relasjoner – ser man i dag en tendens til at arthousedramaet nærmer seg dokumentarfilmens ambisjoner om å fange virkeligheten. 
Gabriel Mascaros «Neon Bull» er en slik film, og tar for seg den tradisjonelle brasilianske rodeosporten vaquejada og menneskene som utgjør tannhjulene i det omreisende sirkusmaskineriet. 

Sivilisasjon Hovedpersonen Iremar arbeider med å ta vare på oksene som rytterne hver kveld legger i bakken. 
Sammen med kollegene Zé, Junior, Galega og sistnevntes unge datter Cacá lever han et liv i skyggen av både showet de hjelper til med å organisere og det brasilianske samfunnet som sådan. 
Og etter lange arbeidsdager innkapslet i støv, svette og kumøkk,bruker Iremar kveldene på å sy kostymer til Galegas danseforestillinger mens han drømmer om en framtid som skredder. 

«Neon Bull» følger rollefigurene på reise fra den ene avsidesliggende arenaen til den neste, og tegner et melankolsk bilde av en arbeiderklasse som lever sine liv i bakgrunnen av en samfunnsutvikling de aldri vil få ta del i. 
I en verden hvor mennesker og dyr lever oppå hverandre som en dyd av økonomisk nødvendighet, blir hovedpersonens kunstferdige kostymer et forsøk på å temme både naturens og kapitalismens hensynsløse krefter. 
Det er denne kampen som er Iremars rodeo. 

Spagat Regissør Gabriel Mascaro lar imidlertid aldri dette perspektivet ta overhånd, og dermed blir filmen stående med én fot i miljøskildringen og den andre i karakterportrettet, uten noensinne å forløse motsetningsforholdet mellom de to. 
Lik en dokumentarfilm er handlingen vag nok til at man får følelsen av å se en liten flik av en større virkelighet, men med tanke på at denne virkeligheten helt og holdent er skapt av Mascaro, framstår vaghetene ofte som upresise, mens billedspråket aldri blir fascinerende nok til virkelig å veie opp for mangelen på en engasjerende fortelling. 
",1
"Morten Tyldums stjerne­film:Er nå dette egentlig så romantisk? 

«Passengers» er underholdning med bismak. 

FILM: 
Du vet den særegne, kokende frustrasjonen som bare dukker opp i én situasjon, nemlig når et gitt stykke elektronikk nekter å gjøre som du vil, og du bare får opp de samme, uforstyrrelige feilmeldingene når du prøver å gjøre noe med saken? 

«Passengers» begynner med den følelsen, i tiende potens og med litt mer alvorlige konsekvenser enn vanlig. 
Den frustrerte er mekanikeren Jim (Chris Pratt), og duppeditten som ikke vil lystre, er romskipet han er ombord i, det som egentlig skulle frakte ham til et nytt liv på en koloni i en annen galakse. 
Jim skulle egentlig ligge i dvale i 120 år, men har ved en feil våknet nitti år for tidlig. 

Han er alene og fortvilet, helt til han ikke er alene lenger, men i selskap med en annen passasjer, journalisten Aurora (Jennifer Lawrence). 
Det er her filmen går fra å være en underholdende og klaustrofobisk fremtidsfabel til å bli noe litt rarere og litt mindre vellykket. 
Tidvis sjangler «Passengers» gjennom sine egne hyperdesignede korridorer. 

Stockholm-syndrom? 

Mye har vært skrevet på veldig kort tid om at «Passengers» har et problematisk plott, all den tid det er basert på at en av de to hovedpersonene gjør noe virkelig ille mot den andre. 
Kritikere og kommentatorer har mumlet om at filmen er en forskjønning av Stockholm-syndromet, at budskapet synes å være at den som er ensom, fortjener selskap, selv om det ikke er valgt av den andre. 
Det er et klart poeng, selv om noen av rekasjonene virker litt vel oppskrudde. 

Det glattes ikke over at det misdederen gjør, er skikkelig, skikkelig dårlig gjort, samtidig som det på sin måte er forståelig. 
Men det hele gjør også at vekslingene mellom konvensjonell, Ungkaren-aktig romantikk med levende lys, og brøling og skriking, virker vel brå. 

Og det gir en bismak til det hele når det som skal til for å gjøre alt godt igjen, er å spenne på seg romdrakta og redde verden, muligens med innlagt ofring av seg selv. 
Det er flere øyeblikk der det er lett å tenke: 
Vent litt. 
Er dette egentlig så romantisk? 

Stødig, men glatt Tyldum 

Norske Morten Tyldum, som med dette lager sin første Hollywood-film siden gjennombruddet med «The Imitation Game», har stort sett hendene trygt på romskiprattet. 
Fortellingen er stram og jevnt over underholdende, men også litt glatt. 
Pratt og Lawrence, kanskje de største drømmekjærestene for hver sin halvdel av jordens befolkning akkurat nå, kommer gjennom lerretet på pur karisma. 
Manus gir dem verken utfordringer eller trekk som kunne gjort Jim og Aurora til sterke personligheter. 
Dette, at de er en slags generelle fantasipartnere snarere enn mennesker av kjøtt og blod, blir desto tydeligere når de så ofte er de eneste menneskene publikum, og den andre, kan forholde seg til. 
Det er både til å bli begeistret av og betenkt over at bartenderandroiden, spilt av en skjelmsk Michael Sheen, bryter seg inn og stjeler alle scenene han kommer i nærheten av. 

De eksistensielle dimensjonene, som har en naturlig plass i en fortelling som dette, er vevd fint inn, uten for mye sentimentalitet. 
Det stilles forsiktige spørsmål om det å lengte etter noe større, satt opp mot å jobbe med det man har. 
Men de får ikke ligge i luften lenge før det blir avbrutt av det filmen er mest opptatt av, action og romantikk, i et samliv som ikke virker helt villet eller musikalsk - ikke ulikt det som skjer mellom den bærende duoen som prøver å finne ut av hverandre, på vei til en galakse langt, langt unna. 
",0
"Anmeldelse:«Spy» 

En spionfilmparodi som ikke lar noe menneskelig være seg fremmed, verken oppkast eller ugjengjeldte følelser. 

FILM: 
Handlekraftige folk som ikke fikser noen ting, verdensvantheter i smoking som egentlig er posører som ikke ser lenger enn sin egen, forføreriske nesetipp. 

Vinglingen bak fasaden er utgangspunktet for mye komedie, og «Spy» parodierer en av de mest polerte og parodierbare sjangrene som finnes: Spionfilmen. 
Det med såpass stor respekt for emnet at selve spionplottet faktisk henger på et glossy greip, om ikke med overveldende originalitet eller raffinement. 

Dørmatteforelsket 

Susan Cooper (Melissa McCarthy) jobber i kjelleren hos CIA, der hun er de digitale øynene og ørene til den James Bond-aktige agenten Fine (Jude Law), mens han er ute og skyter skurker. 
Susan er dugelig som få, men også dørmatteforelsket i den uimotståelige og henslengt småflørtende Fine. 

Og når agenten forsvinner i felten, ber Susan om å få være den som går inkognito og finner ut hva som skjedde med ham. 
Grepet fryder den ufikse bestevenninnen (Miranda Hart), irriterer husets faste regelbryter (Jason Statham), og skal komme til å spinne opptil flere snubletråder både for Susan selv og for den snerrende gangsterdatteren Rayna (Rose Byrne) og den våpenhandlende levemannen De Luca (Bobby Cannavale). 

Narr av seg selv 

«Spy» er en av disse umiddelbare, ekstremt lett tilgjengelige komediene der humoren er rå og ofte fysisk og typene tegnefilmaktige karikaturer. 
Den ligger iblant for lenge til bløyting i sine egne kroppsvæsker, og lar grenseløsheten bli plumphet, men er også morsom på sitt eget, uromantiske vis. 
Law og Statham gjør avslappet narr av seg selv og sin egen filmografi. 
Og McCarthy kombinerer sin grenseløse og selvutleverende komikk med en varm menneskelighet. 

Siden hun ble Oscar-nominert for «Bridesmaids» fra 2011 har McCarthy seilt oppover stjernestigen med forbløffende hastighet. 
Det faller lett å applaudere suksessen hennes. 
Det har åpenbare positive effekter at en kvinne som ikke passer inn i kjolene til folket som vanligvis befolker filmplakatene, hevder seg på en tradisjonelt mannlig arena, nemlig den rå, ubehøvlede og åpenhjertige komedien, og motbeviser bransjens mantraer ved å få publikum til å kaste iPaden bort i en krok og flokke til kinosalen. 

Usynliggjorte kvinner 

Samtidig har McCarthys publikumssuksesser ofte ridd hardt på en type komedie som hadde lett for å bikke over i det bråkete og vulgære også da det var mest menn som holdt på med den. 
Og sine komiske talenter til tross har hun ofte brukt dem til å spille opp mot en litt ubekvem stereotypi: 
Den breiale tjukkasen som får omgivelsene til å flykte unna. 

Derfor er det fint at Susan i «Spy» er mer sympatisk og sammensatt, en levende komedieskikkelse som er bastant og usikker, frekk og forvirret, henrykt over å komme ut i verden og såret over ikke å få noe glamorøst alter ego, men å måtte spille akterutseilte kattedamer og få med seg skjulte våpen maskert som avføringspiller og fotsoppspray. 

Slik får også «Spy» fram noe om en type kvinners opplevelse av å være usynlige og ikke kunne bli assosiert med det som er sensuelt eller elegant, på grunn av en alder og en kroppsfasong som faller utenfor det mest ettertraktede. 
Dette gjør ikke Hart og McCarthy ved å klage eller moralisere, men ved å bruke slike erfaringer som springbrett for komiske opptrinn. 
Det er mye mer effektivt. 

For ingen har noe voldsomt hardt overtak i «Spy», moralsk, kompetansemessig, eller i det hele tatt. 
Våpnene har kanskje uappetittlige forkledninger, men de stikker heldigvis i alle retninger. 
",1
"Anmeldelse:«Terminator Genisys» 

Den femte «Terminator»-filmen gir seg ut for å handle om framtida, men er fanget i sin egen fortid. 

FILM: 
Blant filmverdenens store franchiser er det ingen som er mer innfløkte og forvirrende enn «Terminator»-serien. 
Totalt har det blitt produsert fem spillefilmer og én tv-serie om de tidsreisende morderrobotene, og selv om de to første filmene er udiskutable filmhistoriske milepæler, har franchisen de siste tiåra vært synonym med en underveldende og uhensiktsmessig komplisert utvidelse av mytologien James Cameron og Gale Ann Hurd skapte med «The Terminator» i 1984. 

Tilbake til fortida «Terminator Genisys» åpner i den velkjente framtidsdystopien hvor det intelligente datanettverket Skynet nesten har lykkes i å utslette menneskeheten. 
John Connor (Jason Clarke) leder en gruppe rebeller i et siste angrep mot en base som huser Skynets tidsmaskin, men før de får ødelagt basen rekker maskinene å sende en morderrobot tilbake i tid for å drepe Johns mor Sarah (Emilia Clarke) og forhindre at han noensinne blir født. 
Soldaten Kyle Reese (Jai Courtney) sendes derfor tilbake for å stoppe Terminatoren, men når han omsider manifesterer seg i fortida, har både den og framtida tilsynelatende blitt skrevet om. 

På et handlingsplan er «Genisys» dypest sett en historie om forholdet mellom skjebne og fri vilje, men estetisk og dramaturgisk er den lenket fast i sine forpliktelser til blockbustersjangeren og sin egen mytologi, og dette tegner et sørgelig presist bilde av det begrensede handlingsrommet filmskapere i dag har i denne typen Hollywood-filmer. 

Sentimental sci-fi Epokegjørende science fiction-filmer har det til felles at de presenterer spesialeffekter og visuelle grep som verden ikke har sett før, men 24 år og et kvantesprang innen dataanimasjon seinere hviler «Genisys» på ikonografien Cameron etablerte i «Terminator 2». 
Alan Taylor går faktisk så langt som å gjenskape en 1984-utgave av Arnold Schwarzenegger ved hjelp av CGI, og understreker med det at hans største ambisjon er fan-service. 

Om de første «Terminator»-filmene handlet om frykten for Internett og et automatisert samfunn, er det sammensmeltningen av menneske og maskin — Ray Kurzweils såkalte «singularitet» — som utgjør den sentrale teknofobiske nevrosen i «Genisys». 
Men ironisk nok ligger denne tematikken begravd under så mange lag med patologisk, institusjonalisert nostalgi at det skal godt gjøres å i det hele tatt få øye på den. 
",0
"Et vakkert postkort fra en utrydningstruet samtid
«Stabukker» er en dypt vemodig film om landbrukstradisjoner, skriver Dagbladets anmelder. 

FILM: 
I en avsidesliggende dal på Island bor det aldrende brødreparet Gummi og Kiddi, som på tross av at de er hverandres eneste naboer knapt veksler et ord med hverandre. 
I naturskjønne omgivelser dyrker ungkarene en bitter 40 år gammel konflikt, men når Gummi en dag oppdager munn-og-klovsyke hos en av brorens prisbelønte sauer blir de to tvunget til å gjennoppta kontakten. 

Universell Filmer om ordknappe, værbitte mennesker som lever langsomme og upraktiske liv langt fra folk og framskritt står sterkt i land hvor forestillingen om geografisk og kulturell isolasjon er en sentral del av den nasjonale identiteten. 
Men der nordmenns umettelige appetitt på denne typen fortellinger synes å bunne i et behov for å bygge opp under et selvbilde som har blitt ugyldiggjort av den tekniske og økonomiske utviklingen, har islendingene gjort denne formen for egeneksotisering til en eksportvare. 

«Stabukker» er en dypt vemodig film om landbrukstradisjoner og et levesett som er i ferd med å bli borte — en nostalgisk lengten etter en tid da mennesker i Norden hadde tid og råd til å dyrke sin prinsippfaste umedgjørlighet langt inn i det absurde. 

Enkel 
I likhet med så mange andre filmer i gammel-og-grisgrendt-sjangeren forteller «Stabukker» en enkel og universell historie som hviler på den intuitivt forståelige koblingen mellom rollefigurenes psykologi og deres geografiske omgivelser. 
Filmen står og faller dermed på sin evne til å formidle opplevelsen av disse omgivelsene, og her gjør fotograf Sturla Brandth Grøvlen en uvurderlig innsats i å mane fram et eldgammelt kulturlandskap under beleiring av globaliseringens rastløse krefter. 

Den sterke vektleggingen av visuelle fortellergrep innebærer også at «Stabukker»s formspråk minner om det man finner i moderne amerikansk animasjonsfilm. 
Men siden både sauene og de ordknappe gamle gubbene har et begrenset uttrykksregister, er det kun når regissør Grimur Hákonarson slår til med de sterkeste virkemidlene at filmen finner en dypere psykologisk og emosjonell klangbunn. 
",1
"Unge Morse gjør ikke skam på opphavet
Feelgood fra Oxford som vanlig. 

TV-ANMELDELSE: 
Stilfulle inspektør Morse - i sin vinrøde Jaguar, lyttende til klassisk musikk og alltid på jakt etter å løse intrikate mordmysterier i universitetsbyen Oxford - ble en gedigen suksess verden over, også i Norge. 

Etter at Morse ble historie, serie basert på bøkene til Colin Dexter, gikk det ikke lenge før kanalen ITV ville melke mer ut av krimfeelgood-konseptetet. 
Den første spin off-serien ble «Lewis», spin off to «Den unge inspektør Morse» som nå er i gang med sesong tre som det norske påskefolket kan hygge seg med. 

Her er det ikke mye nytt og revolusjonerende, det er peiskoskrim tuftet på solid britisk fagkrimarbeid. 
Det ingen bestialske nærbilder av døde kropper (selv om det første liket er makabert nok liggende i skogen) eller unødvendige anatomiske dypdykk på obduksjonssalen eller jagende action. 

Sesong tre består av fire epsioder og den starter med at den unge inspektøren er suspendert fra Oxford-politiet, men han klarer ikke å holde seg unna når en ung jente forsvinner fra et spøkelestog, i en fornøyelsespark, og seinere blir funnet drept. 

Hovedrollen som Morse spillers som vanlig stødig av Shaun Evans, han som også nå har et nært og tett forhold til den erfarne og sympatiske kollegaen, Fred Thursday (Roger Allam). 
Et perfekt radarpar i dannet konfeksjon. 

Unge Morse gjør ikke skam på opphavet. 
Serien er et avslappet drama med en fascinerende tidskoloritt satt til England 1967. 
De fleste klassiske, akademiske elementene fra universitetsbyen er med, slik at vi over en viss alder får lyst på en on the rocks. 
",1
"Anmeldelse:«Theeb - Ulven» 

En en velspilt og stemningsfull film om en ung beduingutts eventyr under Den første verdenskrig. 

FILM: 
Arabiske spenningsfilmer tilhører sjeldenhetene på norske kinoer, og det er formodentlig derfor den norske distributøren markedsfører «Theeb - Ulven» som en arabisk variant av «Lawrence of Arabia». 
For selv om det finnes åpenbare likheter hva gjelder setting og tematikk, er «Theeb» — heldigvis — en langt kortere og mer konsis affære enn David Leans monumentale sekstitallsepos. 

Stemningsfull «Theeb» utspiller seg i 1915, i det som i dag er Saudi-Arabia, mens britiske styrker og soldater fra Det osmanske kjemper om kontroll over regionen. 
Filmens hovedperson er den ti år gamle Theeb, som er sønn av en respektert beduinleder, og som sjelden forlater sin eldre bror Husseins side. 
Når beduinene en dag oppsøkes av en britisk soldat som ønsker en lokalkjent guide, faller det på Hussein å frakte dem trygt fram til stedet hvor engelskmannen har avtalt å møte sine medsoldater. 
Og mot både broren og farens viten sniker Theeb seg med i følget. 

«Theeb» er et arabisk perspektiv på Vestens inntog på den arabiske halvøy under første verdenskrig. 
En av beduinene konstaterer melankolsk at jernbanen innebærer slutten for deres tradisjonsrike levesett, mens den engelske soldaten belærer sin arabiske følgesvenn om viktigheten av å være villig til å dø for konge og fedreland. 
Den tydeligste kommentaren til «Lawrence of Arabia» kommer da også når engelskmannen brått og usentimentalt forsvinner ut av historien, og filmens fokus rettes tilbake mot unge Theeb. 

Antiklimaktisk 
Vel så viktig er imidlertid westernelementene som, sammen med Wolfgang Thalers formidabelt stemningsfulle bilder, gjør «Theeb» til en uforutsigbar og medrivende spenningsfilm. 
Gjennom første og andre akt balanserer regissør Naji Abu Nowar elegant på grensa mellom eventyr, western og kunstfilm, men når han skal nøste trådene sammen ender det med en slutt som oppleves som antiklimaktisk på samtlige plan. 

Og selv om dette uunngåelig påvirker helhetsinntrykket, rokker det ikke ved det faktum at «Theeb» er en usedvanlig velspilt og velfotografert film fra en del av verden som sjelden er representert på norske kinoer. 
",1
"Anmeldelse:«Maze Runner: 
Ildprøven» 

Utmattende postapokalyptisk pytt i panne. 

FILM: 
Da «Hunger Games»-filmene beveget seg bort fra gladiatorkampene mellom uskyldige barn var det på sett og vis en lettelse — dels fordi filmene aldri virkelig turte å ta premisset på alvor, og dels fordi barneslaktingen ble erstattet av en overraskende interessant utforskning av propaganda og mediedramaturgi. 

Når «Maze Runner»-serien beveger seg bort fra labyrinten den hentet sitt navn fra, går den seg derimot vill blant klisjeene. 

Collage Den første «Maze Runner»-filmen hentet mye stemning og visuell kraft fra den brutalistiske betongkonstruksjonen den utspilte seg i, men i oppfølgeren er labyrinten erstattet av et pregløst lappeteppe av dystopiske landskaper. 

På flukt fra den fascistiske organisasjonen OND må de unge heltene forsere dystre militærbaser, folketomme storbyruiner og golde ørkenlandskaper, som alle flimrer forbi som utydelige minner om andre, bedre filmer. 

«Ildprøven» er en uformelig og utmattende collage av uinspirerte young adult-klisjeer og samlebåndsprodusert framtidsangst. 
Her finner man zombier, miljøkatastrofer, forræderske myndigheter og omfattende sivilisasjonskollaps side om side med elementer fra «The Hunger Games» og «The Matrix». 

Resultatet er en følelse av å være vitne til noen som desperat forsøker å gi uttrykk for sin dypeste frykt, men som mangler språket til å sette ord på følelsene sine, og derfor kaster om seg med tomme fraser og ord som for lengst er tømt for mening. 
",0
"Språk er medisin fra verdensrommet
Den lavmælte og subtile «Arrival» skildrer menneskehetens første møte med en fremmed sivilisasjon via lange samtaler om lingvistikk og språkfilosofi. 

FILM: 
Moderne science fiction-film preges av et grunnleggende misforhold mellom ideer og budsjetter. 
For mens blockbusterne konkurrerer om å undervurdere publikums intelligens, sliter de filosofisk og intellektuelt ambisiøse prosjektene med å skrape sammen penger til et anstendig effektbudsjett. 
Resultatet er at filmene som både stimulerer hjernen og imponerer teknisk glimrer med sitt fravær, mens Hollywood pumper ut den ene hjernedøde effektorgien etter den andre. 

Denne fundamentale bristen på fantasi og forestillingsevne representerer i seg selv en dystopi på linje med de postapokalyptiske marerittskildringene som i dag dominerer populærkulturen, men som Denis Villeneuve understreker med den sobre og lavmælte «Arrival» er det ingen automatikk i at det er slik samtidens framtidsvisjoner skal se ut. 

Lingvistikk «Arrival» åpner med at tolv skyskraperhøye farkoster av ukjent opphav manifesterer seg rundt omkring på jorda. 
Som ekkoer av Stanley Kubricks svarte monolitt svever de enorme, lakrisbåtformede konstruksjonene stumt over bakken mens uroen langsomt bygger seg opp blant makthavere og sivilbefolkning verden over. 
I USA hyrer oberst Weber (Forest Whitaker) inn lingvisten Louise Banks (Amy Adams) og matematikeren Ian Donnelly (Jeremy Renner) for å finne en måte å kommunisere med de intergalaktiske gjestene på, og når Banks til slutt får sitt store gjennombrudd, handler det om noe langt mer revolusjonerende enn språk. 

Med et budsjett på 50 millioner dollar har «Arrival» råd til standsmessig datagrafikk, men det blir tidlig klart at Villeneuve ikke har til hensikt å overvelde publikum med action eller effekter. 
«Arrival» er først og fremst en film om mennesker og romvesener som prater sammen om språk, tanke og tid – og om sammenhengen dem imellom – og det er disse innsiktene som utgjør filmens mest spektakulære øyeblikk. 

Beherskelse 
Der andre filmskapere ville bekymret seg for å snakke over hodet på sitt publikum, lar Villeneuve rollefigurene føre lange, sindige diskusjoner om lingvistikk og språkfilosofi mens spenningen skrus til av rapporter om at Kina og Russland forbereder seg på å gå til angrep på de fremmede. 

Det er vanskelig å snakke om plottet i «Arrival» uten å røpe detaljer det er best å oppdage underveis, men samtidig er ikke dette en film som egentlig lar seg ødelegge av spoilere. 
Villeneuve og manusforfatter Eric Heisserer baker nemlig de avgjørende avsløringene inn i filmens struktur på en måte som bygger opp under fortellingens tematikk til et punkt hvor overraskelsesmomentet blir en ren bonus. 

Drama 
På tross av sin akademiske sjargong og sine sammenflettede tidsnivåer er «Arrival» verken vanskelig eller spesielt kompleks. 
Og når den framstår som science fiction for et tenkende publikum er det fordi dens dempede, metodiske formspråk – Bradford Youngs kalde, elegante bilder og Jóhann Jóhannsosons beherskede musikk – og skildringen av hovedpersonens psykologiske tilstand gjør den til et godt karakterdrama. 

I sluttminuttene oppklarer «Arrival» mer av sitt eget mysterium enn den strengt tatt burde. 
Et av kjennetegnene på stor science fiction er som kjent at den ikke lar seg oppklare, men forblir gåtefull. 
Likevel er det ingen tvil om at Villeneuve med dette har begått storbudsjetts-sci-fi av en kvalitet vi på ingen måte har vært bortskjemt med dette århundret. 
",1
"Denne serien vil fylle tomrommet etter «Downton Abbey».
«Game of Thrones» med tweed og Rolls Royce. 

ANMELDELSE: 
Dronning Elizabeth II. 
Herskerinnen av Storbritannia og The Commonwealth, og et statsoverhode med så mange titler at det kreves en egen wikipedia-side for å holde styr på dem. 

Men hvem var hun egentlig før hun ble den permanent nitti år gamle damen med smileaversjon og forkjærlighet for hatter formet som Bassets Allsorts-lakris? 
Det er dét Netflix' nye britiske godtepose av en serie skal fortelle oss. 

Manusforfatter Peter Morgan («The Queen», «The Last King of Scotland» og masse mer) har blitt den fremste eksperten i å gjenskape det konservative øyrikets nyere historie, og fortellingen om tronskiftet i midten av forrige århundre passer den stramme, klassisistiske fortellerstilen hans som hånd i hanske. 
Til tross for at den kanskje er mer dempet, mindre såpete og mer high end, vil denne serien kunne fylle tomrommet alle anglofile serieelskere føler etter «Downton Abbey». 

Smuldrende imperium 

Krigen er over, og en lungekreftsyk George VI (han fra «Kongens Tale», vet dere, her spilt av Jared Harris) fyller skrinet sitt med blodflekkede lommetørklær med den ene hånden, mens han tar magadrag av sigaretten med den andre. 
Du trenger hverken være medisiner eller historiker for å skjønne at hans eldste datter, kjærlig kalt Lilibet, temmelig snart vil arve den utakknemlige jobben det er å skulle lede et smuldrende globalt imperium fra dampmaskinenes tidsalder inn i atom- og mediealderen. 

Bak det ekstremt beherskede ytre og de stive protokollene skjuler det seg maktkamper verdige «Game of Thrones». 
Her er dragene byttet ut med Rolls-er, chesterfieldsofaer og tweed, og Lannisterene har gått på etikettekurs, men aktørene er like mye fanget som brikker på et spillebrett her som i Westeros. 

Kongelige marionetter 

Elizabeth merker presset fra alle hold: fra det lojale folket som like fullt forventer at de kongelige marionettene skal følge spillereglene i et land som fortsatt prøver å bygge seg opp igjen etter krigens herjinger. 
Fra sitt eget Windsor-hus som vil opprettholde fasaden og holde på makten sin for enhver pris, med den gamle, adelige rosinen av en bestemor som fortsatt utøver en enorm påvirkningskraft på sine etterkommere. 

Hun merker det fra sin kostskolebajas av en ektemann, som ikke trives med å spille annenfiolin, og fra den rojale kortstokkens joker, Edward, som abdiserte i 1936 og dermed fikk både broren og niesen fengslet på livstid i Buckingham Palace. 

Hun merker det fra en nylig gjenvalgt, stadig eldre og mer forfyllet statsminister Churchill (John Lithgow – en amerikaner, har du hørt!?), som rasjonaliserer drittsekkoppførselen sin med at det krevdes en drittsekk for å overvinne Hitler, og som selv pustes i nakken av sin yngre partifelle og Brutus in spe Anthony Eden. 

Og ikke minst merker hun det fra rastløse og frihetshungrige kolonier, med Suez-krisen hengende som uværsskyer over horisonten noen år fram i tid. 

Mange brikker i spill, med andre ord. 
I det hele tatt er dronningen, sympatisk spilt av Claire Foy, i blant nær ved å ende opp som statist i sitt eget liv, og i sin egen serie. 

Passende nok, kanskje, i en forestilling der det er kronen som spiller hovedrollen. 
Alltid. 
Uansett. 
",1
"Hollywood tror fortsatt at autisme er en superkraft
Batman er forkledd som Rainman i actionthrilleren «The Accountant». 

FILM: 
I 1988 satte Barry Levinsons «Rainman» populærkulturell presedens for å skildre autisme som en superkraft, og 28 år og utallige superheltfilmer senere, fjerner Gavin O’Connor all tvil: 
Action-thrilleren «The Accountant» er nemlig bygget opp som en Batman-film, med Batman-skuespiller og fremtidig Batman-regissør Ben Affleck i hovedrollen som den autistiske hevneren som kun går under navnet «Revisoren». 

Opprinnelseshistorie 
Og parallellene stopper ikke der: 
J.K. Simmons, som snart er aktuell som Batmans fortrolige kriminalinspektør Gordon, spiller etterforsker i den amerikanske ekvivalenten til Økokrim, og Revisoren har også sine egne varianter av Batman-figurene Oracle og Renee Montoya. 
Batmobilen og the Batcave er erstattet med henholdsvis en campingvogn og en garasje, og som om ikke disse hintene var tydelige nok, passer O’Connor også på å inkludere et par verdifulle DC-tegneserier i Revisorens rikholdige skattkammer. 

Der Batmans overmenneskelige selvdisiplin og besettelse med å straffe forbrytere har røtter i den traumatiske opplevelsen av å miste foreldrene i ung alder, henter Revisoren sine superkrefter og sitt samfunnsoppdrag fra autisme og en streng far. 
Hans opprinnelseshistorie fortelles i korte glimt gjennom filmens noe uklare spenningsplott, og når O’Connor til slutt nøster opp trådene faller brikkene på plass med en presisjon som vil få M. Night Shyamalan-fans til å nikke bifallende. 

Forprosjekt 
Det er naturligvis ikke noe galt med å lage slike fordekte tegneseriefilmatiseringer, og hadde «The Accountant» vært en bra Batman-film, hadde alt vært såre vel. 
Problemet er bare at verken actionscenene (nøkterne og post-«Jason Bourne»-effektive) eller de mange severdige skuespillerne (John Lithgow, Jeffrey Tambor, Anna Kendrick, Jon Bernthal) makter å veie opp for det faktum at filmen er skikkelig, skikkelig, skikkelig dum. 

Altså er det bare å krysse fingrene for at Affleck kan lære av O’Connors feil, slik at han har orden i sysakene når han om noen år regisserer seg selv i tittelrollen i «The Batman». 
",0
"Anmeldelse:«Det som en gang var» 

Et interessant, men uforløst drama om et dysfunksjonelt vennskap. 

FILM: 
Joachim Triers skygge hviler tungt over Patrik Syversen «Det som en gang var», som henter såpass mye inspirasjon fra «Oslo 31. august» at den tidvis truer med å tippe over i en slags tribute act. 
Men selv om den oppleves som frustrerende uforløst, bygger Syversens femte(!) spillefilm på et genuint interessant dramatisk premiss — hvilket i disse dager er bekymringsverdig selsynt i norsk film. 

Symbiotisk «Det som en gang var» handler om Silje (Silje Storstein) og Marte (Marte Germaine Christensen), to kvinner i begynnelsen av 30-årene hvis liv kretser rundt et veldig nært og veldig dysfunksjonelt vennskapsforhold. 
Skuespillerne har vært med på å forme manuset og rollefigurene, og dynamikken mellom den dominerende, oppmerksomhetssyke Marte og den omsorgsfulle, konfliktsky Silje utgjør filmens bærebjelke og hovedfokus. 

På sitt mest vellykkede tegner filmen et sårt bilde av forholdet mellom to mennesker som er så avhengige av hverandre at de er ute av stand til å gi noen klar definisjon av hvor den ene slutter og den andre begynner: 
Martes alkoholproblemer er like mye Siljes byrde som hennes egen, mens sistnevnte på sin side er mest komfortabel med å outsource all beslutningsmakt til venninnen. 

Tilbakeholden 
Problemet er at Syversen synes å føle seg mest hjemme i langsomt duvende kjøringer og montasjer med musikkvideoaktige innklippsbilder, mens dramaet hovedsakelig artikuleres via dialog. 
Og som i første del av Eirik Svenssons «En som deg» er disse samtalene såpass naturalistiske og ufokuserte at de ofte framstår som pludrete og trivielle. 

Det er et snev av John Cassavetes over de brå endringene i dynamikken mellom rollefigurene i den lange nachspielscenen som utgjør kjernen i «Det som en gang var», men Syversen & Co. oppnår kun unntaksvis intensiteten og hudløsheten som kjennetegner amerikanerens filmer. 
Til det blir regien for upresis og skuespillerne for tilbakeholdne i sin improviserte jakt på emosjonell sannhet. 
",0
"Sarah Jessica Parkers store tv-comeback kjennes merkelig riktig
Fra sex og singelliv til skilsmissehumor. 

Hun skulle jo aldri tilbake på tv-skjermen etter «Sex og singelliv», det sa hun ettertrykkelig. 
Men når Sarah Jessica Parker likevel gjør comeback, i HBOs nye humordrama «Divorce», kjennes det merkelig riktig. 

Hun tilbragte åra før og etter tusenårsskiftet med å tråle Mahattan etter den perfekte mannen. 
Nå, 12 år senere, sitter hun med to barn i en enebolig i suburbia og gjør alt hun kan for å komme seg vekk fra ham. 

Det vil si, Frances i «Divorce» er ikke Carrie Bradshaw, og ektemannen Robert (Thomas Haden Church) er ikke perfekt. 
Det er ikke hun heller, men de framstod nok slik for hverandre en gang i tida. 

Serien, som kommer i sitcomlange halvtimesepisoder, men er langt mer nedpå og bittersøt enn en standard komiserie, utforsker hva som skjer med et forhold når hverdagen fullstendig sluker alt som var av gnist. 
Eller, som Frances sier, og som en senere scene understreker: 
«Vi har ikke noe annet å snakke om enn den pipelyden brannalarmen lager.» 

Skilles sammen 

Men så får de plutselig masse å snakke om, for en skilsmisse krever faktisk høy grad av samarbeid. 
Økonomien må gås opp på nytt, verdier skal fordeles, barn, venner og gamle foreldre skal informeres eller ikke informeres i tur og orden. 
Noe av komikken ligger i den merkelige formen for samspill to mennesker havner i etter så mange år sammen – til tross for dyptloddende ulikheter. 

Parker og Church matcher hverandre godt, med en blanding av særegenheter og gjenkjennelige klinsjer. 
Et litt lavere kroppsvæskefokus for hans del hadde riktignok ikke skadet, selv om sviktende sex-appeal sikkert er en faktor verdt å formidle. 

Blant flere fargerike biroller er Frances’ to bestevenninner de morsomste, med sine narsissistiske reaksjoner og egne samlivsutfordringer som setter farge på rådene de kommer med. 

Stikker i hjertet 

Det hele er pakket inn i et nostalgisk slør av vintage-klær (jeg ønsker meg fortsatt Parkers garderobe) og 70-tallsmusikk, som letter stemningen der det kunne blitt traurig. 
Det er det sjelden. 

De beste øyeblikkene kan være både rørende og corny, eller stikke i hjertet så du husker det. 

Jeg skulle bare ønske serieskaperne hadde hvilt mer på dem, og kuttet ut noe av slapsticken og den tryggeste og mest velbrukte tragikomikken. 
Det er ikke alle scenene som lukter like friskt, og mange poenger gjentas oftere enn nødvendig. 
",1
"Anmeldelse:«Kikis budservice» 

Coverversjon av japansk klassiker som allerede føles utdatert. 

FILM: 
Det er sikkert urettferdig som fy. 
En fortolker bør ikke ha hevd på en historie. 
Og dét at Japans store barneskald, tegnefilmskaper Hayao Miyazaki, for et kvart århundre siden laget en nydelig film basert på barnebøkene om Kikis budservice, bør ikke hindre andre i å prøve seg på det samme. 

Og likevel er det uunngåelig at den nye, «levende» spillefilmen, som Miyazakis Studio Ghibli ikke har hatt noe med å gjøre, vurderes opp mot det opprinnelige verket, og at den sammenlikningen er noe av det som gjør en seer akutt bevisst på hvordan den kommer til kort. 

Vektløs Instagram-verden 

Både denne filmen og Miyazakis film er basert på serien på seks bøker om tenåringsheksa Kiki, som driver budservice mellom øyene i en idyllisk øygruppe på sopelimen sin. 
Tegnefilmen er basert på den første boka, denne på de to første, og handlingen er derfor både litt lik og litt annerledes. 
Verre er det at den nye filmen synes å legge seg tett på tegnefilmen i sitt uttrykk. 

Det som i tegnefilmen blir store, uttrykksfulle ansikter, virker i spillefilmen bare masete og overtydelig. 
Øysamfunnet Kiki kommer til, etter at hun har forlatt barndomshjemmet for å leve et år på egen hånd som en del av hekseskoleringen, framstår som en vektløs lekeverden, sett gjennom et vaselinsmurt Instagram-filter som fjerner stemninger og strukturer og følelsen av et sted med lukter og lyder. 

Klipp-og-lim 

Underligere er det at den nye filmen allerede virker utdatert. 
Spesialeffektene som gir katter og flodhester mimikk og sopelimen flukt, holder rett og slett ikke nivået det er grunn til å forvente nå til dags. 
Eimen av klipp-og-lim er umiskjennelig, og oversettelsen de norske stemmeskuespillerne må kjempe med, er skriftlige og kantete og ligger dårlig i munnen på dem. 
Det store, opphaussede sangnummeret smaker gladpack-restemat fra Grand Prix. 

Wirkola er ikke den eneste som kan hoppe på ski. 
Bøkene om Kiki kan helt sikkert være kilde for filmskapere like følsomme som den første som tok fatt på jobben. 
Den andre som forsøkte, kunne stått over sin runde. 
",0
"Samfunnskritisk grøsser om skandinaviske kvinners rett til å få barn
Norske Ellen Dorrit Petersen er strålende i den stemningsfulle dansk-svenske grøsseren «Shelley». 

FILM: 
Ved kanten av en idyllisk innsjø har Louise og Kasper skapt seg et hjem på trygg avstand fra den moderne verden. 
Her dyrker de sin egen mat som de nyter i et hus uten tv, internett og elektrisitet, og tilbringer dagene med å lese, prate og nyte den frodige naturen. 
Det er bare ett skår i gleden: 
Louise (Ellen Dorrit Petersen) er ikke i stand til å bære fram barn, og sakte, men sikkert utvikler savnet etter et avkom seg til en besettelse. 
Og når de ansetter rumenske Elena (Cosmina Stratan) som hushjelp, tar det ikke lang tid før de gir henne et tilbud hun ikke kan si nei til. 

Stemningsfull «Shelley» bruker lang tid på å avsløre hva slags film den egentlig er. 
Innledningsvis er det nemlig ikke klart hvorvidt man har å gjøre med en grøsser eller et drama som bruker skrekkfilmvirkemidler til å spisse til et psykologisk drama, etter mønster av Alex Ross Perrys «Queen of Earth». 
Og selv om filmen er utsøkt stemningsfull – ikke minst takket være fotograf Sturla Brandth Grøvlen og hovedrolleinnehaver Ellen Dorrit Petersen – sprekker atmosfæren opp når filmen forlater sitt samfunnskritiske spor til fordel for mer tradisjonell grøssermaterie. 

Louise og Kaspers tilværelse er en økologisk hipsterdrøm som har utviklet seg til virkelighetsfjern New Age-gotikk, og selv om de tar eksplisitt avstand fra det kapitalistiske storsamfunnet, har de få motforestillinger mot å gjøre kroppen til Elena til en vare. 
Den rumenske alenemoren har rett og slett ikke råd til å la være å påta seg jobben som surrogatmor for de velbemidlede skandinavene, og når fosteret etter hvert begynner å volde henne store fysiske og psykiske smerter, er det for seint å snu. 

Kontroversiell 
Filmen starter med et knippe skogsbilder som maner fram forestillinger om naturen som en mystisk kraft mennesket verken kan forstå eller kontrollere, og når denne naturen etter hvert invaderer Elenas kropp og Louise og Kaspers hjem, setter den samtlige av rollefigurene ut av balanse. 
Altså er det nærliggende å tolke «Shelley» som en kritikk av det mange i vår del av verden oppfatter som retten til å få barn og de etiske og sosiale ringvirkningene av denne rettighetstankegangen. 

Tittelen henspeiler naturligvis ikke bare på barnets navn, det er også en tydelig referanse til Mary Shelley, som i 1818 skrev den innflytelsesrike romanen «Frankenstein», som nettopp handler om hva som skjer når mennesket tukler med naturen. 
Det er gledelig å se grøssere fra vår del av verden gripe fatt i slik konkret og kontroversiell tematikk, men dessverre lykkes ikke Ali Abbasi helt med samspillet mellom sjangerelementene og samfunnskritikken. 
For i likhet med så mange andre filmer av denne typen er «Shelley» best når den serverer publikum spørsmål og gåter, og langt mindre vellykket når den faller for fristelsen om å besvare disse. 
",1
"Byr på velspilt feelgoodfeminisme med historisk sus
Anmeldelse: 
«Suffragette - Kampen for frihet». 

FILM: 
Det er ikke hver dag vi får se påkostede historiske dramaer om likestillingskampen på norske kinoer, men Sarah Gavrons «Suffragette» viser at denne materien er ypperlig egnet for patostunge periodefilmer. 
For med utgangspunkt i den fiktive hovedpersonen Maud Watts forteller filmen historien om britiske kvinners kamp for stemmerett på 1910-tallet med et formspråk som er en Hollywood-film verdig. 

Sint «Suffragette» er 106 minutter med rettskaffen indignasjon rettet mot en samfunnsorden som nektet halvparten av befolkningen grunnleggende demokratiske rettigheter, og som i det store og hele betraktet kvinnen som mannens eiendom. 
Dette er velspilt og pent fotografert feelgoodfeminisme, og med som historien som fasit er det vanskelig å ikke la seg rive med av Carey Mulligan, Helena Bonham Carter og Meryl Streep (i rollen som Emmeline Pankhurst) der de risikerer liv og helse i kampen mot patriarkatet. 

Det er naturligvis lett å bli oppgitt over at vi må hundre år tilbake i tid for å finne en feministisk kampsak den kommersielle filmbransjen føler seg sikker på at kinopublikummet vil stille seg bak, men samtidig understreker den avsluttende oversikten over innføringen av kvinnelig stemmerett i ulike land at «Suffragette» ikke er helt uten politisk brodd. 
For i en tid der Vesten forbereder seg på å måtte gjenoppfriske mange mange av de historiske prosessene som ligger til grunn for rettighetene vi i dag tar for gitt, er dette en underholdende og informativ påminnelse om hvor vi kommer fra. 

Tilgjengelig «Suffragette» kan med rette kritiseres for å forenkle en lang og kompleks historisk prosess, og for å framstille likestillingskampen som et avsluttet kapittel. 
Men nettopp fordi de argumenterer ved hjelp av brede penselstrøk og store følelser har denne typen underholdningsfilmer langt bredere nedslagsfelt enn dagens feministiske tofrontsdebatt. 
",1
"Anmeldelse:«Amy» 

Dokumentaren om Amy Winehouse er en tragisk og innsiktsfull historie om talent, oppmerksomhet, bekreftelse og avhengighet. 

FILM: 
Filmer om kjente avdøde artister har en innebygd snarvei til intense følelsesmessige reaksjoner. 
For selv de mest visjonsløse og uinspirerte produksjoner kan oppnå gåsehudframkallende øyeblikk ved ganske enkelt å kjøre på med kjente hits, sentimentale bilder og snakkende hoder som i lyriske vendinger legger ut om hvor fantastisk den avdøde var. 

Amy Winehouse-dokumentaren «Amy» byr på flere slike øyeblikk, men heldigvis har regissør Asif Kapadia ambisjoner om langt mer enn lettvint følelsesmanipulasjon. 

Ulykkestall 

Sammen med blant andre Brian Jones, Jimi Hendrix, Janis Joplin, Jim Morrison og Kurt Cobain tilhører Amy Winehouse den makabre klubben av rockestjerner som døde i en alder av 27. 
Og i åra før sin død oppfylte Winehouse alle rockestjerneklisjeene; hun solgte millioner av plater, vant høythengende priser, figurerte jevnlig i skandaleoppslag i tabloidavisene, og slet med avhengighet og psykiske problemer som innebar at hun ble stadig mer irrasjonell og uforutsigbar. 

Og for det brede lag av publikum er det nettopp slik hun huskes — som den skandaleombruste sangerinnen med dyp stemme, høyt hår og en håndfull fengende listehits som ble vanskeligere å like for hver gang man hørte dem. 
Det mest bemerkelsesverdige med Kapadias film er da også at han makter det kunststykket å få mennesker som ikke var fans av Winehouse til å oppdage storheten bak avisoppslagene, frisyren og Mark Ronsons produksjonsgrep. 

Selvdestruktiv 

«Amy» framstiller Winehouse som en begavet jazzmusiker som nærmest ved en tilfeldighet endte opp med et par bestselgende singler og album, og måten Kapadia bruker «Rehab» til å kommentere hennes voksende rusavhengighet er direkte uhyggelig. 
Men «Amy» er ikke bare historien om en talentfull og karismatisk artist med et enormt bekreftelsesbehov, den er også en film om et menneske med åpenbare selvdestruktive tendenser og et samfunn som har et behov for å se personlige tragedier utspille seg i full offentlighet. 

Dette er den sentrale dynamikken i de fleste tilfeller hvor popstjerner dør i ung alder, men på grunn av visse biologiske og kulturelle faktorer har publikum en tendens til å se kvinner som havner i slike situasjoner som ofre og menn som drevet av en indre dødslengsel. 
Og nettopp fordi den handler om en kvinne, er «Amy» derfor velegnet til å belyse de sammensatte årsakene til at mennesker som tilsynelatende har alle forutsetninger for å lykkes i livet går til grunne på denne måten. 

Tragedie 

For når man ser hva Winehouse gikk gjennom, er det like urimelig å tolke hennes død som et selvmord i sakte film som å framstille henne som et uskyldig offer for de kyniske og grådige menneskene rundt henne. 
«Amy» er noe så sjeldent som en tragisk historie uten tydelig definerte helter og skurker. 
Snarere er det er en film som kartlegger en rekke komplekse allmennmenneskelige drifter på individ- og samfunnsnivå, og som sådan er den en fortelling som virkelig gjør seg fortjent til betegnelsen tragedie. 

Og i bunnen ligger hele veien den sørgelige, inkriminerende ironien i at filmen ikke hadde vært på langt nær like gripende eller innsiktsfull om ikke Kapadia hadde kunnet velge og vrake blant hundrevis av timer med arkivmateriale hentet fra kilder som alle i større eller mindre grad bidro til det enorme mediepresset som til slutt tok livet av Amy Winehouse. 
",1
"Det eneste som er mer fornedrende enn å se denne filmen er å spille i den
«Bad Santa 2» er årets kvalmeste. 

FILM: 
Det er noen filmer som synes å ose ut fra kinolerretet og legge seg som et klebrig lag utenpå huden din. 
Jeg har sjelden følt et så akutt behov for en dusj som etter «Bad Santa 2». 

Ikke morsom 

Filmen består kort og godt av fæle folk som sier fæle ting i halvannen time. 
Den er ikke morsom. 
Den er ikke smart. 
Den er kort sagt årets verste film. 
Og det lett unnskyldende glimtet i de flakkende øynene til solide skuespillere som Christina Hendricks og Octavia Spencer, her redusert til seksuelle apparater som får grove kommentarer om sin egen kropp slengt i ansiktet av folka det er meningen at vi skal heie på, tyder på at de vet det. 
Det eneste som føles mer fornedrende enn å se «Bad Santa 2» er antagelig å spille i den. 

Det er tretten år siden den opprinnelige «Bad Santa», og Willie (Billy Bob Thornton) er fremdeles småkriminell, rasistisk, alkoholisert, og generelt manne- og kvinnevond. 
Det som var ment å være morsomt i den første filmen var kontrasten som oppsto når denne alt annet enn elskelige mannen måtte iføre seg en elskelig julenisserolle, men oppførte seg like slett som alltid med bjelle i hånden eller småbarn på fanget. 

Flau grensebryting 

I oppfølgeren overtales Willie til å dra tilbake til hjembyen Chicago og gjøre et brekk sammen sin like motbydelige mor (Kathy Bates). 
Julenisseaspektet er tonet ned, og den elendige oppførselen er alt som står igjen. 
Sex beskrives så ekkelt som overhodet mulig. 
Forsøkene Willies kortvokste kumpan gjør på å sjekke opp en overvektig sikkerhetsvakt, er tema for en uendelighet av ikke-vitser. 
Det er flaut, ikke forfriskende. 

«Bad Santa 2» gjør grensebryting til selve grunnen for å eksistere, men klamper over samtlige av grensene med slagstøvler og bind for øynene. 
Hvis det er slik det ser ut å gjøre opprør mot det «politisk korrekte», er det ingenting jeg heller ønsker meg enn å vende tilbake til en tid da det kunne bli oppstandelse fordi Liv Ullmann badet naken i «Ung flukt» og Beraneks «Dra te hælvete» kunne bli svartelistet av NRK. 
",0
"Anmeldelse:«Trainwreck» 

Årets mest imøtesette komedie er bedre på alvor enn humor. 

FILM: 
Med sketsjeprogrammet «Inside Amy Schumer» har komikeren Amy Schumer siste åra markert seg som den amerikanske underholdningsverdenens mest treffsikre og toneangivende feministiske kommentator. 
Og når hun nå både spiller hovedrollen og står bak manuset til Judd Apatows nye film er forventningene naturlig nok høye. 

Feministisk 

I «Trainwreck» spiller Schumer en promiskuøs og drikkfeldig journalist som har mye til felles med karikerte versjonen av seg selv hun bruker som utgangspunkt for stand up og sketsjer. 
Filmens Amy arbeider for et manneblad av den ondsinnede og kvinneforaktende sorten, og jobben passer hennes utsvevende livsstil som hånd i hanske. 
Men når hun utvikler romantiske følelser for et av sine intervjuobjekter tvinges hun til å revurdere sitt syn på både det ene og det andre. 

I kirurgen Aaron (Bill Hader) møter Amy for første gang en mann som makter å bryte gjennom rustningen av kynisme hun bruker for å beskytte seg selv mot sine egne følelser. 
Helt siden foreldrene skilte lag da hun var barn har Amy sett på forhold som forbruksvare, og hun har aldri tilbrakt nok tid med noen til å virkelig bli glad i dem. 
Og selv om den sympatiske Aaron ønsker et tradisjonelt parforhold, er Amy på ingen måte klar for et liv som monogam legefrue. 

Tradisjonell 

Hva gjelder plott og tematikk ligger «Trainwreck» tett opp til Apatows egen «Knocked Up», hvor den slaskete og forpliktelsessky hovedpersonen blir reddet av familielivets saliggjørende kraft. 
Det finnes mange måter å leve livet sitt på, men Apatow synes hellig overbevist om at et tradisjonelt familieliv er den beste, og han er ikke redd for å gi uttrykk for det. 
Og siden «Trainwreck» har en kvinnelig hovedrolle har filmen derfor blitt kritisert som et klassisk patriarkalsk forsøk på å diktere rammene for kvinners seksuelle utfoldelse. 

Men selv om det er god grunn til å kritisere «Trainwreck»s klamme omfavnelse av tradisjonelle middelklasseverdier, er det urimelig å stemple den som antifeministisk. 
I en scene hvor paret er på basketballkamp, kommenterer Amy sarkastisk at de lettkledde heiagjenglederne kommer til å frata kvinner stemmeretten. 
Og i denne kommentaren ligger nøkkelen til Schumers kjønnspolitiske strategi: 
Det finnes ikke én riktig måte å være feminist på, og den beste måten film, tv og annen underholdning kan bidra til den feministiske diskursen er ikke ved å skape konsensus, men ved å hele tiden bringe nye og utfordrende problemstillinger på banen. 

Sentimental 

Selv om den er langt mindre treffsikker enn Schumers tv-serie, er «Trainwreck» utvilsomt viktig som et utgangspunkt for feministisk debatt, men som filmfortelling har den flere åpenbare svakheter. 
Noen av disse svakhetene bunner i kulturforskjeller — de mange og lange scenene med amerikanske idrettspersonligheter fungerer ikke særlig godt i norske kinosaler — mens andre — som sentimentaliteten og den løse strukturen — er typiske for Apatow som regissør. 

I motsetning til de fleste amerikanske komedier som når norske kinoer, er «Trainwreck» en film som virkelig vil noe med historien den forteller. 
Problemet er bare at det er langt mellom hver latter. 
For mens historien om forholdet mellom Amy og Aaron byr på øyeblikk av genuint gripende drama, inneholder ikke filmen nok gode vitser til å la Schumer og Apatow slippe unna med de mer banale aspektene av sitt konvensjonelle romantisk komedie-plott. 
",1
"Fremmer stemning og følelse fremfor karakter og fortelling
Vevre, men voldsomme wuxia-kvinner venter, venter og svever uten vaier i vinden, skriver Dagbladets anmelder om «The Assassin». 

FILM: 
Hou Hsiao-Hsiens fargerike levende bilder puster i et rytmisk åndedrett hvor langsomt bevegelige kamerainnstillinger får hvile i møtet med tilskuerens sanser. 
Slik foredles tidligfilmens og Kenji Mizoguchis estetikk, med lange tagninger og dybdeiscenesettelse i lagrike og breddfulle totaltablåer, der det statiske og det bevegelige tvinnes ubrytelig som yin og yang. 

Østenvinden 
Det er derfor ingen overraskelse at Hous første film på åtte år lar den finslepne men unnslippende karakteren Yinniang (Shu Qi) — en svartkledd snikmorder som hjemsøker korrupsjon under Tang-dynastiet — dele hovedrollen med vinden: som en usynlig beveger av blafrende løv og levende lys, gjennomsiktige, hengende tekstiler som tilslører og avslører, en smidig kvinnekropp opp på et hustak, eller tåke omkring en kvinne statuert på en fjellknaus. 

I Kina-sjangeren wuxia — ærefull martial arts med sverdkamp, der drapsnatur blir kultur og kvinners fysikk matcher menns — er prefikset kine- (bevegelse) nærliggende. 
Men slik Tarantino vrir westernsjangeren i «The Hateful Eight» og Todd Haynes moderniserer melodramaet i «Carol», smetter 
Hou unna konvensjoner ved å fjerne vaiere og tre ned fra regissørrollen som marionettartist, til konfrontasjon med ofte stillestående karakterer på bakkenivå, der gravitasjonen virker og gir et fysisk troverdig ståsted for myter, høstlig mystikk og metafysikk. 

Vever vold Motsatt wuxia-variasjoner som «Snikende tiger, skult drage», «Hero» og «House of Flying Daggers» er Hou nedpå, fri for snikende vaiere eller skjulte sjumilsstøvler. 
En sammenligning er Hirokazu Kore-edas «samurai»-film «Hana». 
Regissørens stadige samarbeid med manusforfatter Chu Tien-wen og filmfotograf Mark Lee Ping-Bing vever vind, kvinner og vold med vekt på pustepausene mellom slagene, i en tone og tekstur som fremmer stemning og følelse fremfor karakter og fortelling, og ambisiøst søker essens. 
Bli med. 
",1
"Hedensk juleeventyr for de aller minste
Underlig animasjon og nordeuropeisk folketro gjør «Den magiske juleesken» til en julefilm over gjennomsnittet – for små barn, vel å merke. 

FILM: 
Førjulstid er tilsynelatende tid for nordeuropeisk barnefilm på norske kinoer, og én uke etter den traurige tyske «Gubben og Katten – Tidenes gladeste jul» hadde premiere er det nå duket for den danske animasjonsfilmen «Den magiske juleesken». 
I likhet med «Gubben og Katten» er dette en film for de aller minste, uten så mye som en eneste dobbeltbunnet vits som kan sukre publikumsopplevelsen for de foresatte, men i motsetning til «Tidenes gladeste jul» forteller «Juleesken» en historie tilpasset spillefilmformatet. 
Dessuten avslører dens besynderlige blanding av stop motion-estetikk og datagrafikk visse cinematiske ambisjoner, hvilket er mer enn man kan si om mange filmer beregnet på denne aldersgruppen. 

Hedenskap 
På barnehjemmet Klokkerly gleder Julius og de andre barna seg til jul, men når de to eldste guttene Gregers og Piv avslører at julenissen ikke finnes, og at det er bestyreren Alfred som hvert år kler seg ut og deler ut gavene, punkteres stemningen ganske så ettertrykkelig. 
Gregers og Piv har et horn i siden til Julius fordi han er Alfreds favoritt, og går derfor aktivt inn for å sabotere julefeiringa for samtlige av beboerne, men heldigvis finnes det gode krefter som arbeider for at alle barn skal få en fin og fredelig jul. 
Og disse kreftene har utpekt Julius som høytidens redningsmann. 

Foruten det særegne visuelle uttrykket, utpeker mytologien seg som det mest interessante aspektet ved «Den magiske juleesken». 
Her møter vi nemlig et univers av skikkelser fra nordeuropeisk folketro – inkludert julebukker, levende marsipangriser, et hierarki av nisser og den onde Krampus – som spiller ut et drama med bibelske og egyptiske undertoner. 
Denne eksotiske hedenskapen er et velkomment innslag i en sjanger som flommer over av utvannet kristendom og amerikansk kommersialisme, og framstillingen av julefeiringen som et rent sosialt ritual er også tiltalende. 

Brukskunst 
Utover dette er «Den magiske juleesken» en enkel og tradisjonell historie om usikre barn som desperat ønsker seg et lyspunkt i en mørk årstid og et mørkt liv. 
Vanligvis er det å legge en fortelling til et barnehjem ensbetydende med å skru sentimentaliteten opp til elleve, men siden filmen er beregnet på et svært ungt publikum, utnytter regissør Jacob Ley i liten grad det emosjonelle potensialet som ligger innbakt i premisset. 

Det er med andre ord viktig å presisere at «Den magiske juleesken» ikke er en god film for voksne – til det blir kombinasjonen av et forutsigbart plott og et absurd bedagelige tempo for enerverende – men den er, om ikke annet, en film voksne med god samvittighet kan parkere barna foran. 
Det er altså snakk om brukskunst snarere enn filmkunst, men med tanke på hva som ellers tilbys de aller minste på denne tiden av året, gjør «Den magiske juleesken» seg like fullt fortjent til en anbefaling. 
",1
"- Hvilken stein har disse ungdommene bodd under?
For mye leirskolepreg over NRKs «Diktaturet». 

(Dagbladet): 
«Hvorfor skal bare de fattige ungene dra i krigen, mens de rike alltid slipper unna?» spør Charlie Sheens karakter i Oliver Stone-klassikeren «Platoon» fra 1986. 
Den bemidlede gutten har vervet seg til krigen på eget initiativ. 
«Shit», svarer medsoldaten King, «du må være rik i utgangspunktet for å tenke slik». 

Og slik må man vel den privilegerte norske ungdommen tenke om de vil delta i en illustrasjon av diktatur på NRK. 

«Se hvordan de har det!» 
«Teste noe annerledes!» 
Riktignok med en mulighet for hundre tusen spenn i gevinst dersom du vinner hele greia - dette er jo et realityprogram tross alt. 

Men en spesielt realistisk fremstilling av et diktatur er det ikke, når deltakerne vet at prosjektet er unnagjort etter åtte dager i bunkersen. 

Hvor ille kan det bli under NRKs vinge i løpet av ei drøy uke? 
Ikke spesielt ille: 
De kan ta fra deg tannbørsten eller slenge deg i isolat med et knippe edderkopper. 
Der slipper du i det minste å måtte forholde deg til en meningsløs og deprimerende jobb. 

I praksis er «Diktaturet» et brettspill med innslag av live action-rollespill, og deltakerne er gjennomgående oppmerksomme på nettopp det at de deltar i et spill som straks er over. 

Følgelig spiller de ut hele registeret av gode og dårlige realitydeltaker-klisjeer fra første øyeblikk. 

«Hvor lenge skal man følge regler som ikke er riktige for deg?» spør en deltaker. 
«Vi har gjort dette litt for lenge.» 
Det på dag tre av åtte. 
Har de ikke hørt om janteloven, disse? 
Hvilken stein har de bodd under? 

Hele narrativet ligger nærmere en leirskoleopplevelse fra grunnskolen, spør du meg. 
Kummerlige forhold, kjipe aktiviteter, men heldigvis under vissheten om at man snart skal hjem. 
Og kan bli sendt hjem om man ikke oppfører seg. 

Når det er sagt: 
Folk som må hanskes med edderkopper er solid tv. 
Og det er ikke direkte kjedelig å se deltakerne snuble i spillereglene de ikke har noen forutsetning for å kjenne til, new age-tilhengere som kommunister som vintage Frp-sympatisører. 
Det er hysterisk morsomt. 
Man får bare håpe at edderkoppene har fått betalt for statistjobben. 

Det er så man skulle ønske at den virkelig store spøken i slutten av programmet var at pengepremien til vinneren var jug og fanteri, slik man gjerne kan tenke om et hvert mål og en hver ambisjon under et virkelig diktatur. 
Om uttellingen underveis vil bli så konsis er jeg ikke sikker på om jeg tør å håpe. 
",1
"Anmeldelse:«The 5th Wave» 

Tenåringsdystopien «The 5th Wave» åpner bra, og bruker de påfølgende 100 minuttene på å demontere seg selv. 

FILM: 
Det faktum at dystopiske framtidsskildringer har blitt den amerikanske underholdningsindustriens fremste salgsvare er ikke bare et tegn på at kapitalismen har vokst seg inn i et hjørne hvor den ikke lenger er i stand til å forestille seg andre alternativer enn utslettelsen av systemet den selv har bygget opp — det kan også tolkes som et løfte om at dette systemet er i ferd med å utvikle strategier for å kommersialisere sin egen undergang. 

Samlebånd Skjønt, skal man følge logikken i «The 5th Wave» er alle disse samlebåndsproduserte framtidsmarerittene en «Ulv! Ulv!»-taktikk konstruert for å sløve ned verdens befolkning til et punkt hvor apokalypsen vil bli tatt i mot med en utålmodig og kun lettere irritert mine. 
Denne gangen skyldes katastrofen en fremmed rase fra det ytre rom som trenger jordklodens ressurser, og som derfor har som mål å kvitte seg med menneskeheten uten å gjøre skade på planeten de bor på. 

Dette er det sinnrike utgangspunktet for den obligatoriske konflikten mellom de tenårige hovedpersonene og de voksne autoritetsfigurene de slåss mot. 
Som alle slike filmer er «The 5th Wave» basert på en serie med populære ungdomsromaner, og som så mange av sjangerens storsatsinger byr den på anledningen til å se dyktige skuespillere (i dette tilfellet Chloë Grace Moretz og Liev Schreiber) gjøre sitt beste for å ta en kø av drøvtygde science fiction-klisjeer på alvor. 

Føljetong Formelen holder et stykke på vei, men i filmens andre halvdel kollapser den fullstendig. 
På dette tidspunktet er spesialeffektbudsjettet for lengst brukt opp, og den store plottoverraskelsen viser seg å være nøyaktig like forutsigbar og antiklimatisk som forventet. 
Til og med skuespillernes amerikanske aksenter rakner. 

«The 5th Wave» tar seg heller ikke bryet med å tilby noen ordentlig slutt, for i likhet med andre amerikanske storbudsjettsfilmer som befatter seg med verdens undergang, er den kun det første kapittelet i en lengre historie. 
Altså synes apokalypsens vikariat som samtidens dominerende populærkulturelle ledemotiv nok en gang å være forlenget på ubestemt tid. 
",0
"Anmeldelse:«Bumerang» 

Mellomroman blir mellomfilm. 

FILM: 
Mellomromaner har det med å bli mellomfilmer. 
Fortellingene unngår de verste skjemaene, men overrasker egentlig aldri. 
Billedskjønne menn og kvinner går rundt i grove strikkegensere og snakker om familien i smakfullt blåsjatterte omgivelser. 
Ingen er sjablonger, men ingen føles helt som om de lever. 

Blodets hvisken og benpipenes bønn er knapt hørbar over bruset fra havet, som aldri synes å befinne seg mer enn ti meter unna. 

«Bumerang» er basert på en roman av Tatiana de Rosnay, og historiens største kvaler er lagt på de brede skuldrene til Antoine (Laurent Lafitte), som har mistet samboeren og strever på jobben. 

Lakkerte sjakkbrikker 

Det er imidlertid ingenting mot de plagsomme tankene på drukningsulykken som tok livet av moren da han var ti. 
Antoine er overbevist om at det er mer ved morens død enn hva som har kommet fram, til tross for at søsteren Agathe (Mélanie Laurent) forsøker å overtale ham til å gi slipp på besettelsen. 
Farsoppgjør, skapskjeletter og utsikt til ny romantikk er i vente. 

Antoine og Agathe er brikker i et lakkert emosjonelt sjakkspill, som ville virket mindre likegyldig om det hadde vært porsjonert ut bedre. 
Grunnen blir ikke beredt godt nok for et skikkelig mysterium, noe som gjør at Antoines maniske etterforskning virker like overdrevet på seeren som på familien - helt til alt løsner. 

Gnist i det våte 

De fleste skuespillere går inn i rollene med alt de har. 
Den kjærlighetsivrige obduksjonslegen (Audrey Dana) som støter på Antoine, og som er den eneste som ikke er tynget av familiedramaet, bringer en gnist inn i alt det våte. 
Men ingen av dem kan gi rollene de spiller flere lag, eller hindre en film som aldri er direkte dårlig, i å bli ganske intetsigende. 

Tatiana de Rosnays kjernelesere, som det er mange av, vet hva de går til og vil antakelig synes dette er en passende miks av lettfattelighet og tristesse. 
Andre kan finne familieintriger som river mer andre steder, både i og utenfor kinoen. 
",0
"Dette er den beste påskekrimmen på tv i år
Ingen er trygg i fare i mester Agatha Christies nedrige nullsumspill. 

TV-ANMELDELSE: 
Den glupske norske krimappetitten er for meg et uløst mysterium, og om noen spurte, ville jeg nok svart appelsinkvikt at «jeg liker ikke krim». 

Men jeg er ikke uberørt. 
For selv om Derrick, Bergerac og Poirot ga tilsynelatende trygghet med orden og straff, snudde jeg meg i flere år skamfullt med svett gåsehud i landeveismørket for å se etter «Plystreren» med parykk og hodelykt, mørkemannen mot etterforsker Dalgliesh i «Devices and Desires», påskekrimmen jeg neglebeit til på et høyfjellshotell i 1991. 

Det er god norsk påsketradisjon å skremme fjellvettet av hverandre. 

Krim har ofte en detektiv som fanger en drapsmann. 
Men barneregler er til for å bryte med, som i Christies klassiske, moderne og postmoderne krim «And then there were none» (1939), tidenes bestselgende romanforfatters bestselgende bok, med mer enn 100 millioner skremte sjeler. 

Som detektiv overlater Christie tilskueren og ti dødsdømte karakterer til seg selv i en finurlig, perspektivskiftende dødsfortelling urettferdig som livet, der dragsug mot hermeneutiske hint, sammenheng og forløsning forblir utilfredsstilt i krimtease og gjettemoro. 
Etterforskning erstattes av førfamling og underveisflukt i en nådeløs nedtelling, med endelikt bare utsatt av diktanalyse. 

Mellom Storbritannia og Norden trengs adapter på grunn av forskjell i spenning, men som blanding av mordmysterium og psykologisk thriller likner denne adaptasjonen nærmest en nordisk noir, med kjølig lys og tone over et koldtbord av rettersteder. 
Gjennom tilbakeblikk, drømmer og hallusinasjoner er flukten fra og jakten på øyboer «U.N. Owen» («unknown» eller «you know when») like mye en «whodunit» som en «how-» og «whydunit». 
Under barbariets ferniss av etikette skildres rettferdig harme og privatjustismord på såkalt skyldige, spent mellom fortrengning og samvittighet i gråsonene god og ond, høy og lav moral og klasse. 
Skikk og bruk og kast. 
Alle samfunn er ei øy, og alle speilbilder er samtidig. 
Og på randen av krig i 1939 så øyimperiet seg selv for siste gang. 

Manusforfatter Sarah Phelps og regissør Craig Viveiros er tro mot Christies tone, med detektivløsheten som den store styrken sammen med periodens klangbunn for nåtida: siste, overfylte båt i en stormovervåket, men autoritetsløs endetid, der ingen har svar og de som tar ansvar bruker vold - med varm te og teppe til noen. 
",1
"Anmeldelse:«El Clasico» 

Feelgoodfilm som presses ned av plattheter. 

FILM: 
Av ordene som kan brukes for å beskrive ståa i Irak om dagen, er ikke «feelgood» det mest nærliggende. 
Likevel er det nettopp jovial hjertevarme norsk-irakiske «El Clasico» går hardt inn for å spre. 

Utfor bakke 

Det kan være kinkig nok å være født i irakisk Kurdistan som det er. 
Men Alan (Wrya Ahmed) og broren Shirwan (Dana Ahmed) er i tillegg kortvokste, og deler et hus der alt er tilpasset de stumpete bena og armene deres. 

Det går egentlig helt fint, helt til Alan forelsker seg i Gona (Rozhin Sharifi), som er nesten dobbelt så høy som ham, og forsøker seg som Real Madrid-fan for å glede den gjenstridige faren hennes. 
Det er da det ordnede livet til brødrene rutsjer utfor bakke, og bringer dem i kontakt med terrorister og lyssky organhandlere på veien mot storkampen i Spania. 

Dette er voksne situasjoner. 
Men «El Clasico» er altfor ofte så platt at den kan minne om en barnefilm. 
Den forbudte kjærlighetshistorien er neglsprettende banal. 
Møtene med likegyldige byråkrater og kjortelkledde terrorister med automatvåpen er klisjéfylte. 

Håp og pessimisme 

Det som er av følsomhet finnes i relasjonen mellom brødrene. 
Der er det en spenning som, i motsetning til nesten alt annet som skjer, er underkommunisert og underspilt: 
Alan har håp og planer som Shirwan mener slike som dem aldri kan drømme om å få gjennomført. 
Gradvis påvirker de hverandre. 
Fotballen blir den store broen: 
Den som tilhører både Cristiano Ronaldo, og guttene på cafeen i den kurdiske landsbyen. 
Og som kanskje kan føre de to verdenene sammen. 
",1
"Alle er forbløffende inkompetente
I likhet med jenta i tittelen klarer ikke «The Girl on a Train» å holde kortene tett nok til brystet. 

FILM: 
En av de mest forføreriske og forvirrende hovedpersonene som finnes, er den upålitelige fortelleren: 
Jeg-personen som lar deg se verden gjennom hans eller hennes øyne, ta del i sine ønsker, komplekser og skuffelser - men som samtidig gir deg hint om at deres egen gjengivelse av det som skjer, er fordreid og formet for å støtte opp om deres eget syn på verden og seg selv. 

Alkoholisert heltinne 

Suksessromanen «The Girl on the Train», som selvfølgelig har blitt film, er en thriller med en slik hovedperson i sentrum. 
Rachel (Emily Blunt) er alkoholisert og deprimert, og det er bare begynnelsen. 
Til venninnen hun bor hos, forteller hun at hun jobber. 
Men egentlig bruker hun hver dag på å ta toget forbi det dyre boligstrøket der hun selv pleide å bo, for å spionere på ektemannen og kvinnen han forlot henne for, mens hun sutter på en sugerørsflaske fylt med noe helt annet enn vann. 

På disse ulykkelige togturene følger Rachel også med på et annet hus, der et vakkert og omslynget par synes å ha akkurat det livet hun selv føler hun har mistet. 
Men så, en dag, ser hun den kvinnelige delen av paret omfavne en annen mann. 
Kort tid etter forsvinner kvinnen sporløst, samme kveld som Rachel selv har en alkoholtåkete og underlig opplevelse i området. 

Ulykkelige kvinner 

Fortelleren sitter på vesentlig informasjon og blir besatt av å løse saken. 
Men hun er også rasende, deprimert, lett stalky, konstant beruset og svært vanskelig å ta alvorlig både for politiet og de som kjenner henne. 
Både i boken (som var litt for lang) og filmen (som føles litt for kort) er dette et flott utgangspunkt for en krimgåte, og Emily Blunt stuper uredd ut i utfordringen med å være nettopp den snøvlende fylliken på toget som andre passasjerer ser rart på og trekker barna sine unna. 

Hun står i den snublende spissen for en kvinnelig trio av frontfigurer som i seg selv er interessant. 
Historien handler også om Anna (Rebecca Ferguson), hun som var grunnen til at Rachels ekteskap gikk i stykker, og Megan (Haley Bennett), den sexy trofékjæresten. 
I likhet med Rachel, den ustabile eksen, er Anna og Megan klisjeer i omgivelsenes og publikums øyne, før de også røper nye sider. 
De har det, så klart, heller ikke særlig bra. 

Ikke spennende nok 

Alt dette hadde vært vel og bra om filmen bare hadde oppfylt sin viktigste oppgave og vært skikkelig spennende. 
Men regissør Tate Taylor holder ikke kortene inntil brystet lenge nok, og porsjonerer ut ledetrådene sine mer uforsiktig enn romanens forfatter Paula Hawkins. 
Dermed er det litt for fort åpenbart i hvilken retning det hele er på vei. 
Og når spenningstråden flises opp, blir det desto mer slående hvor grått og nedslående hele dette universet er; desto mer fordi himmelen alltid er overskyet og soundtracket stuck på den samme, motløse mollakkorden i to timer. 

Det hjelper heller ikke at alle som har noe som ligner på en ordentlig jobb, politifolk og psykiatere, oppfører seg overveldende inkompetent. 
Ingen yrkesgrupper kan nok forvente å få en trofast gjengivelse av arbeidsdagen sin på film, men oppførselen til disse menneskene er så mange lysår unna normal yrkesutøvelse at det blir vanskelig som tilskuer å ta filmen på alvor. 
Men uavhengig av tilskuerne tar denne filmen seg selv veldig alvorlig - alvorlig nok til at den burde klart å unngå den altfor store sekken med «middelmådige thrillere». 
",0
"Anmeldelse:«Vacation» 

Morsomme vitser pakket rundt en meningsløs historie. 

FILM: 
Det sies at historien gjentar seg — først som tragedie, deretter som farse, og så i det uendelige som et forsvar for kapitalisme. 
I «Vacation» er det komedien om en familie på biltur gjennom USA som gjentar seg — 32 år etter at familien Griswold først tok turen i filmen som på norsk het «Hjelp, vi må på ferie!». 

Reprise Ed Helms spiller Rusty Griswold, som i et forsøk på å sveise familien tettere sammen bestemmer seg for at han, kona Debbie (Christina Applegate) og sønnene Kevin og James skal reise fra Chicago til California for å besøke fornøyelsesparken Walley World. 
Dette er den samme turen Chevy Chase, Beverly D'Angelo og Anthony Michael Hall (i rollen som Rusty) gjorde i den første av «Vacation»-filmene, og reiseruta er kun én av mange referanser til Harold Ramis' film fra 1983. 

Det er imidlertid ikke nødvendig å ha sett noen av de foregående filmene for å sette pris på «Vacation», for i likhet med så mange andre amerikanske komedier som når norske kinoer, er plottet lite annet enn et påskudd for frittstående vitser. 
Og hva gjelder tone og humor, slekter «Vacation» mer på Ed Helms-komedien «We're The Millers» enn på filmen den henter sitt navn fra. 

Uinspirert 
Det er mange morsomme vitser i «Vacation», og de fleste av dem har fått plass i traileren. 
Og når man tar i betraktning at kjernefortellingen er et opptint familiedrama fra 80-tallet — og at den dermed føyer seg inn i rekken av Hollywood-komedier som krever at publikum lever seg inn i et uinspirert sjangerplott filmene selv ikke makter å ta på alvor — sier det seg selv at «Vacation» er en forglemmelig affære. 

Det finnes ikke én eneste vits i «Vacation» som motiverer dette plottet — enn si spillefilmformatet — og med tanke på hvor mange gode situasjonskomedier amerikanerne til enhver tid produserer, er det vanskelig å komme på gode grunner til å betale penger for å se akkurat disse vitsene på kino. 
",0
"Anmeldelse:«The Smell of Us» 

Samleier til å bli trist av. 

FILM: 
Det er nesten flere samleier enn samtaler i «The Smell of Us». 
Det sier mer - litt mer - om ordknappheten enn om sexen. 
Regissør og provokatør Larry Clark har havnet i det frisinnede Frankrike, og der har han funnet folka og pengene til å kunne lage en film om rotløs ungdom med verken penger eller seksuelle grenser, og hvordan de håndterer den kombinasjonen. 

De håndterer det gjennom promiskuøsitet som sklir over i prostitusjon. 
Math (Lukas Ionesco) er gjengens mystiske nav, en kjerubvakker yngling, selv heterofil, men gjenstand for både bestekompisens forelskelse og de middelaldrende mannlige kundenes begjær. 
Jo fjernere Math blir, jo ivrigere og mer irriterte blir de andre. 

Men så spørs det om fjernheten og blasertheten ikke er en måte å takle ubehaget på, over situasjonen han er i og det han har vært i. 
Hvordan barndommen har vært, antydes i et drømmeaktig, absurd og kvalmende hjemmebesøk. 

Ubehagelig 

Alt er troverdig: 
Tenåringsslarvet, dekadansen, mangelen på hensikt, mangelen på ballast, mangelen på språk for å beskrive hvorfor de uten videre opplever de voksnes seksuelle interesse som noe de kan tjene på og ikke noe de bør sky. 

Det lave terningkastet skyldes at troverdighet og forståelse bare hjelper et stykke på vei. 
«The Smell of Us» er en trist og ubehagelig seeropplevelse. 
Den fullstendige mangelen på mål og mening kan slite ut den standhaftigste seer, og de miserable bildene av klaskende sex foran uinteresserte vitner i møkkete t-skjorter varer og varer. 

Ikke dermed sagt at «The Smell of Us», som vises på cinematekene og ikke på vanlige kinoer, ikke vekker både følelser og tanker. 
Når det som i praksis er store barn villig og fnisende setter seg inn i skinnende BMW-er er det umulig ikke å bli grublete over hva som skjer med de som må finne ut av seksualiteten sin i møte med folk som vil utnytte den og ikke folk som vil beskytte den. 
Men sant å si skulle jeg gjerne fått den innsikten på en litt annen måte. 
",0
"Anmeldelse:«Knutsen & Ludvigsen og den fæle Rasputin» 

Naturligvis er «Knutsen & Ludvigsen»-filmen underholdende. 
Men den er også mindre enn summen av sine bestanddeler. 

FILM: 
Visse filmideer er så innlysende at det er mer nærliggende å se på dem som forretningsideer enn kreative åpenbaringer. 
Det å lage en animert familiefilm basert på Øystein Dolmen og Gustav Lorentzens populære sanger en slik idé, og det første spørsmålet som melder seg er hvorfor i all verden ingen har gjort dette før (det er en komplisert historie). 
Men forventningene et slikt prosjekt uunngåelig maner fram hos generasjoner på generasjoner av Knutsen & Ludvigsen-fans er et tveegget sverd. 

Forviklinger «Knutsen & Ludvigsen og den fæle Rasputin» er en såkalt jukeboxmusikal, altså en historie som er skrevet rundt et knippe kjente og kjære låter. 
Dette innebærer at plottets viktigste funksjon er å frakte rollefigurene fra sang til sang og referanse til referanse, og rundt dette skjelettet har Dolmen og hans medforfatter Thomas Moldestad konstruert en historie om Knutsen og Ludvigsens kamp for å forhindre den stormannsgale forretningsmannen Rasputin i å ta over verden. 

Eventyret begynner når datteren til den geniale professor 
Felle faller av toget inne i tunnelen hvor Knutsen og Ludvigsen bor, for Ludvigsen faller umiddelbart for den fagre Amanda, og insisterer på å hjelpe henne med å befri faren fra Rasputins fangenskap.Og dermed legger de tre ut på en lang og begivenhetsrik reise mot Bergen, som framstilles som en dyster og marerittaktig by hentet ut av H.P. Lovecrafts verden. 

Forventningspress «Knutsen & Ludvigsen» er en underholdende film, men det skulle da også bare mangle når man tar i betraktning låtmaterialet og fiksjonsuniverset regissørene Rasmus A. Sivertsen og Rune Spaans har hatt til rådighet. 
Manuset kunne med fordel ha inneholdt flere vitser, men de det er gjort plass til holder jevnt over imponerende høy kvalitet, og treffer både store og små. 
Stemmene er gode, og selv om den visuelt sett framstår som hakket enklere enn hva man er vant til å se i amerikanske produksjoner, redder filmen seg inn ved hjelp av god figurdesign og et par utsøkt stemningsfulle miljøskildringer. 

Problemet med «Knutsen & Ludvigsen og den fæle Rasputin» koker hovedsakelig ned til to ting: 
For det første framstår historien som en serie transportetapper mellom sangnumrene, og for det andre er sangnumrene både altfor korte og altfor få. 
Og det er nettopp dette som er faren ved å lage film basert på et materiale som er så folkekjært som Dolmen og Lorentzens sanger: 
Man risikerer at publikum bygger seg opp et såpass klart bilde av hvordan filmen kunne — og burde — se ut at de ikke makter å sette pris på den for det den faktisk er. 
",1
"Midtveis i «Frikjent 2» lurer vi på om manuset er forbyttet med en annen TV 2-serie
Ikke måte på hvem som har gjort hva med hvem i lille Lifjord. 

«Nei, herregud, er det mer?» sier Eva Hansteen (Lena Endre) et stykke inn i sesong to av thrillerserien «Frikjent», og det er bare å si seg enig. 

Det er litt skummelt å skru på tv’en for en ny sesong av denne serien, som var noe av det mest spennende norsk drama hadde å by på i fjor. 

Fallhøyden er så stor! 
Første sesong var en helstøpt thriller som sluttet med et pang, bokstavelig talt. 
Slutten var tilfredsstillende – på godt og vondt. 
Det virket som om hver stein var snudd i jakten på hva som egentlig skjedde med Karine Hansteen, den fatale sommernatta for 20 år siden. 
Hvordan manusforfatterne Anna Bache-Wiig og Siv Rajendram Eliassen skulle ta historien videre, uten å gå og drøvtygge på det samme, syntes uklart. 
Dessuten er tv-verdenen full av eksempler på suksessserier som har blitt holdt kunstig i live mye lenger enn de burde ha fått lov til. 

En tilståelse? 

Så viser det seg at alle steinene ikke er snudd likevel. 
Og mange av dem kan fint snus både en og to og tre ganger til, før hele sannheten har kommet for dag. 

Eller kan de det? 

De første to episodene tynges av mange snuoperasjoner: 
Han sa ditt – nei, nå trakk han det tilbake – men så sier hun datt – eller nei, hun angret seg. 
Vi starter der forrige sesong sluttet: William Hansteen (Ingar Helge Gimle) har skutt seg selv, tilsynelatende etter å ha tilstått at han drepte datteren Karine. 
Aksel Nilsen (Nicolai Cleve Broch) tror han er renvasket – endelig! 
Men William overlever. 
Er «steinene var glatte, det var ikke meningen at hun skulle falle» nok til å få ham drapsdømt? 
Og var det egentlig en tilståelse? 

Synes du denne anmeldelsen snart må slutte å stille retoriske spørsmål, og bare komme til poenget? 

Det tenkte jeg om «Frikjent2» også, til å begynne med. 
Til tross for at serien er skrevet og klippet for å holde et høyt spenningsnivå helt fra start, er det som om vi valser rundt i ei hengemyr. 
En-to-tre fram, en-to-tre tilbake. 
Men når dramaet tas inn i rettssalen, løsner det. 
Så til de grader at vi lurer på om manuset er forbyttet med en annen TV 2-serie. 
Det er ikke måte på hvem som har gjort hva med hvem i den lille vestlandsbygda. 
Midtveis i sesongen er vi langt inn i såpelandskapet. 

«Gone Girl» eller «Hotel Cæsar»? 

Rettsprosessen og etterforskningen er dessuten full av etiske rariteter. 
Noen gir serien et lite troverdighetsproblem, mens andre er der for å vise at det er mye som ikke går etter boka på politi- og kommunehuset i ei lita bygd. 
Her er også mye overtydelig symbolikk, som når Aksel bokstavelig talt toer sine hender på toalettet utenfor rettsalen, mens han sier «Det er ikke opp til meg». 

Mer enn fire episoder har ikke denne anmelderen fått lov til å se, men jeg håper de fire neste vil ta oss nærmere «Gone Girl» enn «Hotel Cæsar». 

Trolig er ambisjonen å vise tv-seerne at vi selv kunne opptrådt som innbyggerne i Lifjord for 20 år siden, da alle var hellig overbevist om at Aksel var drapsmannen. 
For dem var han en tilfredsstillende løsning på drapsgåten, slik slutten på forrige sesong var det for tv-seerne. 
Men kanskje er den egentlige løsningen noe helt annet, noe vi ville forstått dersom vi så på mange av scenene med et annet blikk? 

Jeg tror «Frikjent» har flere store avsløringer på lur, men det er umulig å være sikker. 
«Alle familier er jo fucka, liksom», sier Erik Nilsen (Tobias Santelmann) på et tidspunkt. 
Men det er svært, svært få familier som er like fucka som Hansteens. 
",1
"Anmeldelse:«Straight Outta Compton» 

En episk, så vel som partisk, overbevisning om hvor viktig N.W.As arv fortsatt er. 

FILM: 
Lyden av et politihelikopter, en «ghetto bird», åpner filmen. 
Vi befinner oss allerede milevis unna vår trygge realitet. 

Dette er Compton, sørlige Los Angeles på midten av åttitallet, der hvite amerikanere ikke ferdes og politiet banker på døra di med panservogn. 

Det er et dystopisk bilde som males av den såkalte gangster-rappens krybbe. 
Fattigdom og vold, sistnevnte med både gjeng- og politi- som prefiks. 
Det er ekstremt, men dessverre aldri urealistisk - spesielt med tanke på den stadig mer synlige trakasseringen svarte amerikanere opplever fra politiet. 

Men akkurat som med rapgruppen filmen handler om, er ikke «Straight Outta Compton» først og fremst politisk. 
Den handler om attityden og musikken. 

Tilfredstillende opplevelse 

Det er vel ikke helt urimelig å påstå dette: 
Har man sett én film basert på en musikers liv, har man sett alle. 

Det finnes unntak, som Bob Dylan-filmen «I'm Not There» og Oliver Stones «The Doors», men musikkbiografien er oftest en formularisk «rags to riches»-historie med hard oppvekst, sleipe bransjefolk og eget oppblåst ego som hovedrollenes hindere. 

Og ja, «Straight Outta Compton» dypper innom flere melodramatiske musikkfilm-klisjéer, rosemaler aspekter av historien partisk til Dr. Dre, Eazy-E og Ice Cubes favør, og er et kvarter for lang (den varer i over to og en halv time). 
Men det gjør egentlig ingenting. 

Opplevelsen av å se westcoast-puslespillet falle på plass på lerretet er en av de mest tilfredstillende filmopplevelsene jeg har hatt i år. 
Ruthless Records' fødsel, Dr. Dres reise fra diskopynta DJ til musikkmogul, Ice Cubes karrieredefinerende brudd med gruppen og Easy-Es komplekse forhold til manager Jerry Heller og altfor premature død. 

Den kraftige lyden av allsangvennlig vestkyst-rap og funk-klassikere spiller en vesentlig rolle for seergleden (sjekk Spotify-listen nederst i saken) - men filmens avgjørende styrke er legemliggjørelsen av rapgruppens sterke personligheter. 

Både Mitchell og Cube Jr. er så overbevisende at filmen til tider føles som en dokumentar. 

Historien er vakkert skutt og for det meste effektivt fortalt, med et klokkeklart karakterensemble. 
Faktisk så klart at man kan sammenligne dem med ninjaskilpaddene. 
La meg presisere: 
Ingen av hovedkarakterene nøler med å hoppe inn i en slosskamp, men det er Ice Cube som er mest lik Raphael, like talentfull som han er sinna. 
Musikknerden 
Dre er som Donatello, mest opptatt av teknikk. 
Yella er Michelangelo, gjengens humoristiske tilsnitt - og Eazy E er Leonardo, den lojale lederen med gode intensjoner, som er litt mer opptatt av å imponere sjefen Jerry Heller/Splinter enn å tenke på gjengens beste. 
Straight Outta Kloakken, altså. 

Sannelig glemte jeg å karakterisere MC Ren, men det gjorde filmskaperne også. 
Rapperen, som i sin tid ofte ble omtalt som gruppens råeste, er kun et møbel i dramaturgien. 

Historiske øyeblikk blir gjenskapt når man får se The D.O.C. på sykehuset etter den skjebnesvangre bilulykken og slosskampen mellom Lench Mob og Above The Law. 
Man møter en overkarikert Lonzo fra World Class Wreckin Cru, hører Snoop og Tupac rappe i studio og får et godt glimt av hvor stort rasshøl Death Row-sjefen Suge Knight var (og fortsatt er). 

Meta-snacks 

De kvinnehatende faktene til Dr. 
Dre er utelatt fra filmen (selv om Dee Barnes-episoden angivelig sto i originalmanuset). 
Regissør F. Gary Gray har vært mer opptatt av å slenge inn artige referanser til debutfilmen sin, «Friday» (1995), som en kløktig plassert «Bye, Felicia», og når Ice Cube skriver manuset til nevnte film. 
Enda mer meta blir det når Cubes gravide kone bærer på O'Shea Jr. 

Filmens slutt virker dog mindre tilpasset sannheten og mer formet etter agendaen til produsent-teamet, som består av blant andre Ice Cube Sr., Andre «Dr. Dre» Young og Tomica Woods-Wright, altså Eazy-Es enke. 
Det virker både ensidig og urettferdig å forvise Jerry Heller til antagonist-helvetet. 

Likevel trekker ikke dette filmen ned nok til å velte terningen - for jeg sitter igjen med følelsen av at jeg har sett et episk stykke musikkhistorie, og kanskje den viktigste rapfilmen siden «Beat Street» (1984). 
Slektstreet til N.W.A spirer bredere enn noen andres, og «Straight Outta Compton» overtaler meg som seer at uten denne gjengen fra Compton ville ikke verden ha fått hørt verken Snoop Dogg, Tupac, Eminem, Kendrick Lamar eller Black Eyed Peas(!). 

Dessuten er sinna, svarte ungdommer som ikke orker mer dritt fra politiet like relevante i dag som da. 

*«Straight Outta Compton» er ikke satt opp til ordinær kinovisning, men vises på utvalgte kinoer rundt om i landet fredag 21/8. 
Ringen Kino i Oslo viser filmen fram til 25/8. 
",1
"Anmeldelse:«Hot Pursuit» 

Piker. 
Hvin. 

FILM: 
Med sitt blåøyde nabojenteutseende har Reese Witherspoon alltid hatt en egen evne til å formidle en bestemt egenskap i komedierollene sine. 
I gjennombruddsrollene i «Election» og «Legally Blonde» er det som om smilet så vidt maskerer en flinthard besluttsomhet som kan drive omgivelsene til vanvidd, nettopp fordi de ikke kan påvirke den. 

Nå er det som om Witherspoon har tatt med seg noe av den samme viljestyrken inn bak kamera: 
Komedien «Hot Pursuit» er en av fire filmer med kvinnelige hovedroller Witherspoon har produsert gjennom sitt eget produksjonsselskap. 
Dessverre er den også av en helt annen kvalitet enn de overbevisende dramafilmene «Gone Girl» og «Wild». 

Lattervekkende og sårbar 

Produsenten er selv det mest forsonende elementet. 
Hun spiller Cooper, en politibetjent som utfører jobben med tunnelsynet iver og en tilsvarende manglende evne til å lese sosiale situasjoner, noe som har fått henne degradert. 

Witherspoons Cooper etablerer seg raskt som både lattervekkende og sårbar: 
En ildsjel med en voldsom lengsel etter å gjøre politiarbeid, men som ødelegger for seg selv gjennom sin egen glød. 

Bare fjas 

Men derfra og ut er alt som skjer - alt - bare hvinende, hoiende fjas. 
Cooper blir satt til å beskytte vitnet Mrs Riva (Sofia Vergara), et timeglass i bandasjekjoler og platåsko. 

Mens en fortærende fjollete mafiaintrige utspiller seg et sted i bakgrunnen beskylder de to hverandre for å være henholdsvis en bimbo med bomullshjerne og en peppermø med mannssko og bart. 
De ramler (bokstavelig talt og hele tiden) opp i farer som krever at de kler seg ut eller kliner for å komme seg vekk, mens ansiktsuttrykkene deres veksler fra spiser-sitronskive til kjører-berg-og-dal-bane og tibake igjen, og en stakkars kritiker leter med lys og lykte etter noe som kan minne om vidd. 

Ingen får ekstrapoeng for å gjette at de to med tid og stunder kommer til å se forbi sine egne fordommer om andre kvinner og anerkjenne hverandres styrke, men fram til da har de gjort sitt beste for å bekrefte dem - og noen titalls andre. 
",0
"Et forstyrrende portrett av amerikanske samfunnsnevroser
Dokumentarfilmen «Weiner» er både en slags «Veep» fra virkeligheten og en deprimerende skildring av amerikanernes puritanske seksualmoral. 

FILM: 
Den amerikanske politikeren Anthony Weiner ble verdenskjent da han i 2011 publiserte et vovet bilde av seg selv på Twitter. 
Dette ble starten på en bølge av tabloide avsløringer om hans utfoldelse på sosiale medier, og Weiner gjorde det ikke noe lettere for seg selv ved å lyve offentlig om sakens omfang. 
Enden på visa ble at den profilerte kongressmannen trakk seg fra sine politiske verv for å forsøke å lappe sammen forholdet til kona, som er ingen ringere enn Hillary Clintons høyre hånd Huma Abedin. 

Brød 
I den underholdende, men også dypt foruroligende dokumentaren «Weiner» følger vi tittelfiguren når han i 2013 trer inn i politikken på ny. 
Weiner har nemlig bestemt seg for å bli borgermester i New York, og med skandalene i bakspeilet og Huma med på laget, ligger alt til rette for et klassisk amerikansk comeback. 
Det viser seg dog raskt at amerikanske medier sitter på et stort restlager av Weiner-vitser som de ikke har til hensikt å la gå til spille, og det tar heller ikke lang tid før det kommer nye pikante avsløringer om den profilerte demokratens selfie game. 

Innledningsvis fortoner «Weiner» seg dermed som virkelighetens svar på HBOs «Veep»; en farseaktig fortelling om en karismatisk og inspirerende skikkelse som gang på gang felles av sin manglende evne til å leve opp til den amerikanske offentlighetens bisarre krav til hvordan politikere skal framføre sitt privatliv. 

Sirkus 
I lys av Donald Trumps forbløffende suksess i presidentvalgkampen, er «Weiner» en viktig påminnelse om at det fortsatt er visse typer utradisjonell oppførsel amerikanerne ikke kan akseptere hos en politiker. 
For mer enn noe annet er dette en film om et samfunn som har bundet seg til masten av en absurd puritansk seksualmoral, og som står parat til å korsfeste enhver som bryter dets uskrevne regler. 
Mot slike samfunnsnevroser kjemper individer – og da særlig den uforbederlige Weiner – forgjeves, og det tar ikke lang tid før politikken drukner i et hav av billige vitser og (dobbelt)moralsk indignasjon. 
",1
"Det er så vi hører gjespene fra det hinsidige:Var dette alt dere fikk til? 

Kjendiser på åndejakt. 

I et gammelt kråkeslått sjangler tre halvkjendiser rundt med armene utstrakt og mumler «Nå… 
nå kjenner jeg noe. 
Tror jeg.». 

Jeg skal ikke skryte på meg Lena Ranehags evner, men for mitt indre kan jeg levende se for meg det idémøtet hos produksjonsselskapet, der noen plutselig tok blyanten ut av munnen og sa at «dere, både «4-stjerners middag» og «Åndenes makt» har funket så bra, skal vi ikke prøve å slå dem sammen?». 

Det er den typen idé som får deg til å lure på hvorfor i all verden ingen har gjort det før. 
Her får vi jo alt på ett realitybrett: 
Kjente fjes som villig utleverer seg, emosjonelle øyeblikk – og veldig, veldig mye pute-tv. 

Ku eller menneske? 

I hvert av de fire programmene møter vi tre nye kjendiser. 
De ankommer det visstnok hjemsøkte tømmerslottet Villa Fridheim for å kjenne litt på det hinsidige, ved hjelp av medium Lena Ranehag. 

Det kan for eksempel arte seg slik: 
Synnøve Skarbø, som har nylig fått vite av Ranehag at hun har sterke helende evner, jakter på ånder på et av soverommene: 
«Jeg kjenner helt klart et eller annet, men jeg vet ikke.. 
er det ei ku… eller et menneske?» 

Eventyrer og selverklært skeptiker Aleksander Gamme står bak henne og sier hjelpsomt: 
«Hvis vi skal tenke praktisk, så er det vel et menneske. 
Siden det ligger i ei seng, liksom.» 

Ego-tv 

I samme program får vi også se Charter-Svein Østbø få kontakt med sin avdøde far, som han hadde et litt trøblete forhold til. 
«Kan du si til ham at jeg er innmari glad i’n?» sier han gråtkvalt, mens Ranehag hvisker «Han har så mye kjærlighet til deg». 

Selv fra et skeptiker-blikk er det rørende å se reaksjonen til kjendisene når de får vite at mennesker de har mistet er med dem fortsatt. 
Litt kyniske må vi likevel tillate oss å være. 
For kanskje kan hele den åndelige bølgen forstås i lys av disse øyeblikkene. 

Dette er jo ego-tv. 
Alt handler om å gå inn i seg selv, føle på seg selv, tenke på seg selv, og få vite at du er så viktig at til og med de døde følger med på deg. 
Det er klart det er hyggelig for kjendisene, men det drypper også på seerne, som selv kan bli sittende og føle på hvilket potensiale de bærer i seg og hvilke mennesker som er med dem. 

Streng mal 

Ranehag veksler mellom å snakke med ånder og tyde auraer, og kan fortelle kjendisene både hvem de er og hva deres avdøde bestemor mener om det. 
Én kjendis må slutte å gå i høye hæler, en annen må legge fra seg mobilen litt oftere. 
Mange blir skremt av hvor mye hun vet om dem. 

Men ærlig talt – hvor mange av oss vil ikke si oss enige i at vi er «sensitive mennesker», «har støtt på motgang i livet», eller har ting i fortida vi ikke er helt ferdige med? 

Ranehag er vag, treffer noen ganger svært godt, andre ganger ikke i det hele tatt. 

De stakkars kjendisene gir av seg selv så godt de makter, men klarer ikke å skjule at dette er svært billig tv. 
I alle fall hvis vi ser bort fra deltakerhonorarene, som sikkert er betydelige. 
Hvert av de fire programmene følger en streng og dørgende kjedelig mal, med de samme oppgavene, den samme vandringen gjennom de samme rommene, og det samme ost og kjeks-bordet om kvelden. 

«En natt på slottet», heter det, men bare en av episodene gir oss noe som minner om nattlig action, og spennende blir det aldri. 
Det er så vi hører gjespene fra det hinsidige: 
Var dette alt dere fikk til? 
",0
"Går James Bond i næringa
Men «The Night Manager» bruker lang tid på å komme til poenget. 

PÅSKETHRILLER: 
«The Night Manager» er den eneste fulle serien på TV 2 denne påsken, siden Agatha Christie-baserte «And Then There Were None» er en miniserie i to deler (langfredag og påskeaften). 

Serien i åtte deler, som er en samproduksjon mellom BBC og amerikanske AMC, er en modernisert tolkning av en roman av John Le Carré som på norsk hadde tittelen «Nattportieren». 
Hva er galt med den tittelen, forresten, bortsett fra at den kanskje er litt gammelmodig? 

Den arabiske våren Mens boka fra 1993 tar utgangspunkt i den kalde krigen, spinner handlingen i tv-serien rundt den arabiske våren, som blant annet førte til Hosni Mubaraks fall i februar 2011. 
Så ser vi ikke så mye mer til det, utover at plottet ser ut til å være jakten på «the worst man in the world», Richard Proper (Hugh Laurie), som selger våpen som kan true det folkelige opprøret som da hadde spredt seg til Egypt fra Tunisia. 

Proper er knapt til stede i de to første episodene, som vi har fått tilgang til, men får helt sikkert større betydning etter hvert. 
Det er derfor for tidlig å si hvordan «Dr. House» fungerer i en helt annerledes rolle som «bad guy». 

Foreløpig er han vanskelig å få tak på, utover en utpreget sans for erkebritisk humor. 

Men den virkelige hovedrollen har nattportieren Jonathan Pine. 
Han har en fortid som Irak-soldat, og har en rettferdighetssans som gjør at han involverer seg raskt - og til et punkt hvor han blir hyret som agent av den britiske etterretningstjenesten. 
Men før det prøver han etter beste evne å hjelpe Sophie Alekan (Aure Ateka), som har gitt ham tilgang til viktig informasjon. 
Hun er elskerinnen til forretningsmannen Freddie Hamid - som er en forretningspartner av den beryktede Roper. 

James Bond Tom Hiddleston («The Avengers»/«Midnight In Paris») gjør en god jobb som den pertentlige, iskalde og litt mystiske nattportieren som bare vil hjelpe, og som også - det må sies - har litt for lett for å hoppe til køys med damene han treffer på sin vei. 

Ja, dette lave tenningspunktet virker noe påklistret og unødvendig. 

Vi aner at også Ropers kjæreste Jed (Elizabeth Debicki) kan tenkes å falle for Pine. 

Og - det er ikke bare her han minner om James Bond, plottet kunne like gjerne vært en Bond-historie. 
Tv-bildene og den kjappe regien (danske Susanne Bier) gir også en 007-feeling, ikke minst fordi MI6 er involvert og handlingen utspilles i flere land - fra Egypt til Sveits, England og Spania. 

Olivia Colman («Broadchurch») virker for øvrig også noe overtent, men da i rollen som seriens M (Bonds sjef), Angela Burr. 

Forvirring Med Sveits som location blir det mange fine fjellformasjoner underveis, men denne hoppingen fra land til land bidrar også til en smule forvirring om hvor denne serien egentlig vil (siden jeg aldri rakk å lese boka, heller). 
Det tar uforholdsmessig lang tid å etablere historien, noe som kanskje kan forklares ved at den internasjonale versjonen TV 2 viser er på hele åtte episoder. 
BBC-versjonen er på seks, og gir kanskje en følelse av en tettere handling. 

De to første episodene (av åtte) klarer i hvert fall ikke å gi noe godt svar, utover å gi oss en klar formening om at Pine kommer til å bli dratt inn i denne suppa mer enn han har godt av - fordi han får i oppdrag å infiltrere Ropers nettverk. 

• 
TV 2 viser to episoder hver kveld til og med skjærtorsdag. 
",0
"Anmeldelse:«Wendyeffekten» 

En rolleliste proppfull av karisma er ikke nok til å redde et tynt og usedvanlig halvhjertet manus. 

FILM: 
Det faktum at Ole Endresens «Jakten på Berlusconi» bare solgte drøye 21 000 kinobilletter viser hvor vanskelig det i våre dager er å være kynisk i norsk filmbransje. 
For hvis en demonstrativt folkelig komedie med populære komikere og skuespillerveteraner i samtlige roller ikke er en sikker vinner, hvorfor skal man da i det hele tatt tenke kommersielt? 

Sjarmerende Endresen og hans medsammensvorne har åpenbart tolket «Berlusconi»s beskjedne suksess som et avvik, for nå er han tilbake med en film bygget over nøyaktig samme lest.«Wendyeffekten» er en flettverkskomedie lagt til Bølers underverden, hvor gambling, prostitusjon og pengeinnkreving danner grunnlaget for en betydelig svart økonomi. 
Det er imidlertid et skjørt økosystem, og når en betrodd regnskapsfører bestemmer seg for å stikke av med pengene og den prostituerte Wendy, oppstår det kaos i det kriminelle miljøet. 

Halvhjertet «Wendyeffekten»s sterkeste kort er sjarm. 
Stemningsbildene av Oslo øst er effektfulle, og rollelista er stappfull av kjente fjes som gjør seg godt på det store lerretet — særlig er Christian Skolmen minneverdig i rollen som den Eirik Jensen-inspirerte Kripos-etterforskeren Sylfest Dreyer. 
«Olsenbanden»-filmenes nostalgiske skildring av en kritthvit og sjarmerende lurvete norsk underverden hviler som et spøkelse over filmen, men estetisk sett står den først og fremst i gjeld til amerikansk gangsterfilm fra 80- og 90-tallet, samt europeiske regissører som Guy Ritchie og Nicolas Winding Refn. 

Problemet er ambisjonsnivået. 
«Wendyeffekten» har vitser og formidlingsbehov nok til en ti minutter lang tv-sketsj, men lengden til en spillefilm, og til slutt imploderer den under vekten av sin egen uoppriktighet. 
«Wendyeffekten» består av kitschy karikaturer, lånte stilgrep og meningsløse referanser pakket rundt en kjerne av tomhet, og som sådan utgjør den et slags entusiasmens pyramidespill. 
For så snart tilførselen av velvillig begeistring stopper opp, kollapser hele filmen fullstendig. 
",0
"Ingen dreper deg hvis du viser tegn til humor, Tom
Kunsten er mer levende enn menneskene i «Inferno». 

FILM: 
Det begynner å bli en stund siden «Da Vinci-koden» og «Engler og demoner» nå. 
Men klokkertroen på at verden aldri egentlig ble lei av å se professor Robert Langdon (Tom Hanks) løpe gjennom palasskorridorer mens de hveser små forelesninger om renessansekonspirasjoner, lever i beste velgående. 

Velg en tag for type anmeldelse! 
En av disse: 

Professoren har som vanlig forlatt forskningen sin for å bli forfulgt av moderne leiemordere med røtter i kunsthistorien, noe han gjør med omtrent to års mellomrom. 
Han våkner i Firenze med hukommelsestap, billedskjønne revolverdamer i hælene, mystiske mailer i innboksen og den nusselige unge legen Sienna (Felicity Jones) ved sin side. 
For å forstå hva som har skjedd og er i ferd med å skje, og hindre en episk forbrytelse i å skje, må koder knekkes og fiender overlistes. 

I hendene på den drevne regissøren Ron Howard, som også sto bak de to første filmene, har «Inferno» blitt en proff spenningsfilm der den verste kitschen fra forrige korsvei har blitt skrubbet av. 
Men når den mest øredøvende munkesangen er fjernet, er det heller ikke så mye særpreg igjen. 

De romantiske kulissene til tross: 
Dan Brown-universet er merkelig antiseptisk. 

De bestselgende bøkene handler om Ken og Barbie i akademikertweed som aldri kjenner på en motsetningsfylt følelse («Hvem skulle trodd at de bena bar en IQ på 170», står det om en av de kvinnelige hovedpersonene). 
Motstandsløsheten har forplantet seg til filmene. 
Renessansebyen Firenze er sandblåst. 
Hanks og Jones er bleke om nebbet og flakkende i blikket, som om de er redde for at noen skal plaffe dem ned hvis de viser det minste tegn til humor. 

Umystisk mysterium 

De styres i en streng orienteringsløype gjennom det labyrintinske plottet. 
Tempoet er upåklagelig og spenningen stigende, men mysteriet blir aldri noen virkelig gåte for de som ser på; de gis ikke muligheter til selv å fundere over mysteriet eller tenke over løsningen på puslespillene før de bjeffes barskt ut av Hanks. 
Resultatet føles mindre som en nervesliter med tilfredsstillende aha-opplevelser i vente, pog mer som en pliktpreget hinderløype både Tom og publikummet hans må kare seg gjennom, for tredje gang. 
",0
"Anmeldelse:«A Girl Walks Home Alone at Night» 

Iran og USA har fått et hemmelig vampyrbarn. 

FILM: 
Som ensom nattevandrer om kvelden er Bad City, den fraflyttede industribyen portrettert i poetisk svart-hvitt i «A Girl Walks Home Alone at Night», et sted man bør skynde seg gjennom. 
Som kinosalturist er det en fengslende destinasjon, ulik alle andre. 
Det er et sted som er halvt Iran og halvt USA: 
Skiltene og dialogen er farsi, men stemningen og ikonografien er sakset ut fra klassiske amerikanske filmer fra lengtende småbyer, som «The Last Picture Show». 
Unge, billedskjønne Arash (Arash Marandi), som lever ut de fruktesløse drømmene sine gjennom å holde bilen sin plettfri, er som en iransk James Dean med sin jeans og hvite T-skjorte og sine melankolske hårlokker. 

Ironisk tittel 

Noe av det han drømmer om, synes han å finne i den mystiske jenta (Sheila Vand) som går gatelangs på nattetid, som har stripete hipstergenser under hijaben og oppsiktsvekkende god musikksmak. 
Det publikum vet som Arash ikke vet, er at drømmedama er en vampyr som livnærer seg på menn, helst menn som ser på henne og andre ensomme kvinner som fritt vilt. 
Slik får tittelen sin ironi, og filmen sin tydelige brodd mot kvinneundertrykkelsen i Iran. 

Følsom og uhyggelig 

Men «A Girl Walks Home Alone at Night», som er skrevet og regissert av unge, iransk-amerikanske Ana Lily Amirpour, er likevel ikke først og fremst samfunnskritikk, og heller ikke først og fremst vampyrgrøsser. 
Den er mer en slags var kunstfilm, like følsom som uhyggelig. 
Atmosfæren er noir-aktig og soundtracket trist åttitallspop. 
Rollefigurene som danser for seg selv eller tar inn landskapet rundt seg, vies mye plass. 
Kanskje for mye iblant. 

Det hender historien virrer litt rundt, slik desorienterte hovedpersoner har det med å virre rundt i disse gåtefulle amerikanske småbyene. 
Men til å være en debutspillefilm, som dette forskrekkende nok er, er «A Girl Walks Home Alone At Night» laget med en visjonær kraft og teft og smak som en bare kan misunne. 
Og glede seg til neste mulighet for å møte på. 
",1
"Anmeldelse:«Gods of Egypt» 

En kalkun av episke proporsjoner — men ikke dårlig nok til å bli bra. 

FILM: 
Helt fra den første traileren ble sluppet, var det åpenbart at «Gods of Egypt» ville bli en spektakulært kitschy og billig utseende blockbuster, men samtidig bar trailerne bud om en selvbevisst film som omfavnet latterligheten i sitt eget premiss og kunstigheten i sin dataspillinspirerte estetikk. 
Det er derfor synd å konstatere at det eneste som er spektakulært med Alex Proyas' nye film er hvor ufattelig klønete, tonedøv og kjedelig den er. 

Amatørmessig «Gods of Egypt» har et budsjett på 140 millioner dollar, men ser ut som noe Luc Besson på en dårlig dag kunne slengt sammen for en tiendedel av prisen. 
Historien om hvordan den menneskelige tyven Bek hjelper guden Horus med å frigjøre det forhistoriske Egypt fra sin diktatorisk onkel Set spilles ut som et vektløst actioneventyr i dataanimerte omgivelser som spenner fra det generiske til det amatørmessige, og som får en til å lure på hvor i all verden alle pengene har blitt av. 

For de har neppe blitt brukt til skuespillerlønninger: 
Foruten b-film-kongen Gerard Butler er rollelista fylt opp med TV- og karakterskuespillere som mangler filmstjernekarismaen som potensielt kunne fått denne bisarre blandingen av dataspillgrafikk og barneteater til å fungere som noe annet enn et skrekkeksempel på hvor galt det kan gå når Hollywood rammes av blockbustersyken. 

Kalkun Begravd under to timer med karikert mytologi, pinlig dialog, håpløst koreograferte actionscener og guder med demonstrativt vesteuropeiske trekk kan man skimte konturene av en interessant film om monoteismens framvekst, men dette krever større doser velvilje enn noen betalende publikummer kan forventes å møte opp med. 

«Gods of Egypt» er likevel ikke dårlig nok til å bli underholdende, ei heller er den en kalkun som belyser problematiske trender i filmbransjen. 
For på tross av at man har sett det meste i filmen gjort langt bedre andre steder, har Proyas funnet sin helt egen vei inn i fiaskoen. 
",0
"Finstemt filmatisk familieportrett
I Hirokazu Koreedas filmer fletter mennesker sine liv inn i hverandre som slyngplanter. 

FILM: 
Hirokazu Koreeda har et unikt talent for å skildre hvordan menneskeliv flettes i hverandre emosjonelt, psykologisk og fysisk. 
Snarere enn å ty til dramatiske utblåsninger konstruerer den japanske regissøren lag på lag med finstemte, innsiktsfulle observasjoner som publikum langsomt arbeider seg ned gjennom, som arkeologer på jakt etter sannheten om hvordan figurene på lerretet har formet hverandres liv på godt og vondt. 

Utgravning I «Etter stormen» er denne utgravningen sentrert rundt leiligheten til den aldrende Yoshiko (en strålende Kirin Kiki), hvor sønnen Ryota (Hiroshi Abe) spiller ut sine anstrengte relasjoner til henne, søsteren, ekskona Kyoko og sønnen Shingo. 
Ryota var en gang en fremadstormende forfatter, men har i de senere år slått seg til ro med jobben som privatetterforsker, en jobb han opprinnelig tok under påskudd av å skulle gjøre research til en ny bok. 

Ryotas arbeidssituasjon, sivilstatus og privatøkonomi er en direkte konsekvens av hans forkjærlighet for gambling, en besettelse han har arvet av sin nylig avdøde far og forsøker å gi videre til sønnen. 
Og det sier mye om Koreeda som regissør at hovedpersonens forsøk på å rekruttere sitt eneste barn inn i spillegalskapen først og fremst framstår som et uttrykk for kjærlighet. 

Ballett Koreeda var sist å se på norske kinoer med det lavmælte mesterverket «Søstre», og sammenlignet med denne framstår «Etter stormen» som både rotete og ufokusert. 
Filmen bruker lang tid på å klargjøre sitt grunnleggende premiss, men når Koreeda bruker Yoshikos leilighet til langsomt å skissere opp femti år med samliv mellom foreldre, barn og ektefeller, er den en studie i filmatisk eleganse og subtilitet. 

De tre generasjonene snor seg gjennom den trange, overfylte leiligheten som en ballett koreografert av ømhet, tilfeldigheter og årevis med oppdemmet misnøye. 
Resultatet er en type gruppeportrett Koreeda gjør bedre enn noen annen, og grunn nok i seg selv til å se «Etter stormen» på kino. 
",1
"En syngende gnager med pipestemmer designet for å drive foreldre til vanvidd
Den fjerde «Alvin og Gjengen»-filmen handler om et identitetsforvirret ekorn, skriver Dagbladets anmelder. 

FILM: 
I våre dager er det vanlig at amerikanske filmer rettet mot barn tilbyr den voksne delen av publikum vitser som går over hodene på de yngste, men den fjerde «Alvin og Gjengen»-filmen tar denne praksisen til et nytt nivå. 
For hvordan skal man egentlig forstå en barnefilm som setter handlingen på vent for å gjøre plass til en scene hvor John Waters dukker opp som seg selv, og det dataanimerte jordekornet i hovedrollen megetsigende refererer til hans særdeles lite barnevennlige kultfilm «Pink Flamingos»? 

Bråmoden «Alvin og Gjengen: 
I farta» framstår i det hele tatt som en merkverdig og identitetsforvirret affære. 
På overflaten ser den ut som en klassisk barnefilm, men etter hvert som de voksen-spesifikke vitsene og referansene (deriblant et klassisk «Taken»-sitat) tårner seg opp, tar man seg i å lure på om filmen egentlig har noe særlig å tilby de unge utover et drøvtygd roadtrip-plott og syngende CGI-gnagere med pipestemmer designet for å drive foreldre til vanvidd. 

Og selv om «I farta» altså både er overraskende voksen og overraskende morsom, inneholder den såpass mange barnefilmklisjeer at den kommer til kort som en ordinær komedie. 
I likhet med «Zoolander 2» er den et produkt av Hollywoods pågående eksperimentering med ulike sjangerblandinger og målgruppedefinisjoner, og snarere enn å treffe bredt på tvers av generasjonene, ender den opp som en film som ikke gir noen i publikum tilstrekkelig av det de vil ha. 

Feilslått Samtidig er det så mange profesjonelle håndverkere involvert at resultatet på ingen måte er noen katastrofe — det er bare umulig å mønstre noen entusiasme for filmen som helhet. 
Ironisk nok er denne hyperkommersielle produktplasseringsorgien dermed en film av typen filmanmeldere har langt lettere for å like enn vanlige kinogjengere. 
For når man verken betaler for billetten eller forventer å ha det spesielt gøy, blir det desto lettere å sette pris på de kvalitetene «I farta» tross alt besitter. 
",0
"Anmeldelse:«Insidious 3» 

Overraskende interessante tilløp i en formelbasert og umotivert oppfølger. 

FILM: 
Med franchiser som «Paranormal Activity», «The Purge» og «Insidious» er Blumhouse Productions kanskje den viktigste premissleverandøren i moderne amerikansk skrekkfilm. 
Produksjonsselskapet er kjent for billige filmer med lettfattelige premisser og en estetikk bygget opp rundt brå grøss, og selv om de sjelden er spesielt skumle eller gode, fyller de et publikumsbehov for lun og forutsigbar skrekk. 

Den andre siden «Insidious 3» utspiller seg før de to første filmene i serien, og forteller en eldre historie om mediet Elise Rainier. 
Da Rainier blir oppsøkt av tenåringsjenta Quinn Brenner som ønsker å kontakte sin avdøde mor, ender hun i stedet opp med å kontakte en blodtørstig demon. 
De fleste vellykkede skrekkfilmer har det til felles at de bruker seriemordere og overnaturlige fenomener som metaforer for allmennmenneskelige følelser og nevroser. 
I «Insidious 3» er det mellommenneskelige dramaet derimot såpass uengasjerende at det er vanskelig å se noen sammenheng mellom rollefigurenes indre liv og åndene som hjemsøker dem. 

Dette er en oppfølger som utelukkende er laget fordi det finnes et marked for filmer med ordet «Insidious» i tittelen. 
Franchiseskaper og regidebutant Leigh Whannell synes til tider mest oppsatt av å fylle inn overflødig bakgrunnsinformasjon til de to foregående filmene, og etter omlag en time pøser han på med den merkelige «Insidious»-humoren som effektivt underminerer uhyggen han til da har skapt. 

Stillferdig 
Innimellom disse feilskjærene finner man imidlertid en rekke svært stillferdige og fascinerende scener, hvor hovedpersonene uforstyrret av skrekksjangerens standardvirkemidler får vandre rundt i stemningsfulle omgivelser. 
I disse dvelende scenene tillates filmen å puste, og Whannell får anledning til å demonstrere et snev av egenart. 

Men så dukker plutselig en morderisk dauing frem fra skyggene, og brått så er publikum revet tilbake i det banale skrekklandskapet man bare kjenner så altfor godt fra andre, tilsvarende formelbaserte og uinspirerte filmer. 
",0
"Solid debut for Golden
Johan Goldens småhumrende og trivelige debut som panelvert gir løfter om at «Nytt på nytt» kommer til å følge oppskriften også i fremtiden. 

Så er det Johan Goldens tur. 
I ukene og årene fremover skal den eplekjekke og joviale komiveteranen servere vittigheter på løpende bånd til fredagstacoen, fredagspizzaen eller fredagsdesperasjonen til de tusen hjem. 
Etter en «cold open» fra Jon Almaas hvor han henvendte seg rett (og skrått) i kamera og seg hør og bør gjorde narr av Anders Anundsens famøse skrytevideo, var det dags for å introdusere nykomlingen som åpnet vittighetskontoen med å sette fram en navnelapp og bedyre at Knut Nærum endelig er fri og lykkelig. 

Derfra bar det tilbake til kveldens naturlige røde tråd, nevnte Anundsen. 
«Det mest alarmerende er at han tror at dette hjelper», sa Golden med det velkjente hoderystende og smått vantro tonefallet hans. 
Andre vitser: 
Mon tro om Anundsen rett og slett er en performance, Sylvi Listhaug hater bønder, PST har knirkete porter - sånn passe morsomt, men slepent og uanstrengt levert. 
Akkurat som bestilt. 

Det er egentlig umulig å si noe treffsikkert om hvor vellykket - eller mislykket - Johan Goldens opphold i det som pleide å være Knut Nærums stol i «Nytt på nytt» blir etter én sending. 
Et slikt program er ikke en spurt, det er i grunnen ikke et maraton heller, det er en bortimot evigvarende spasertur som det er vanskelig å helt øyne enden på fra utkikkspunktet her, høsten 2015. 

Det mest åpenbare eksemplet på hvor feil man kan ta - eller, snarere, hvor lite førsteinntrykket betyr - kommer fra denne avisa, hvor premieren til «Nytt på nytt» tilbake i 1999 fikk det mildt sagt glatte lag av daværende revolveranmelder Håkon Moslet. 

Nytt på Nytts levedyktighet med Golden i stolen vil med andre ord vise seg over tid. 
Mange av de morsomste øyeblikkene i programmets historie har ikke vært vitser om ukas nyhetsbilde i seg selv, det har vært øyeblikk hvor kjemien mellom de to faste paneldeltagerne og Jon Almaas virkelig sitter, hvor de har egget hverandre opp eller jekket hverandre ned. 
Det er dét det står på til syvende og sist, tonen mellom ham og panelet, ham og gjestene og ikke minst ham og tv-seerne, det norske folk, en brokete bunsj mennesker som kan finne på å fremdeles mene at programmet døde med Anne-Kat Hærlands avskjed og som vel i nokså stor grad har spådd at det å ta over etter Knut Nærums 16 år som satirisk steinansikt er en nærmest umulig oppgave. 

Jeg vet ikke med det siste. 
Setet vil sikkert føles som Nærums eiendom en stund fremover, men etter 16 år og et hundretalls timer med en konstant strøm av knusktørre vittigheter avbrutt av en og annen maskesprekk, er det ganske åpenbart at selv de som kun hadde sett på Nytt på nytt sporadisk var godt kjent med hver eneste komiske refleks Nærum har innabords. 
En ærlig sak det, og selv om forandring ikke nødvendigvis fryder er det ikke sånn at det skader heller, særlig om «Nytt på nytt» tar sikte på å beholde grepet om sendeflaten sin inn i det neste århundret, en fjern og vakker fremtid hvor alle vil være enige om at det etter en trang fødsel faktisk har gått seg til med roboter i panelet og at Jon Almaas fremdeles «holder seg irriterende godt». 

Uansett. 
Goldens debut sto seg, den. 
Tonen mellom ham og gjesten hans, panelveteran Anne Holt, satt der den skulle fra starten av. 
Han hilste pent på folket og anstrengte seg akkurat passe. 
Det er selvsagt lov å håpe at en komiker som tross alt har begått minst ett stykke ganske interessant politisk satire, stiftelsen av Det Politiske Parti, graver dypere og viser større ambisjoner om å gi fredagskvelden litt mer brodd, en smule mer uforutsigbarhet. 
Det hadde vært gøy, det, men det er som sagt ikke egentlig det det handler om. 
Det handler om å bli varm i trøya. 
Om å introdusere seg på skikkelig vis, være en lagspiller og ikke tukle med formelen. 
Golden har full kontroll. 

En 50-60 episoder til, så skal du se at han blir godtatt som en naturlig del av fredagen. 
",1
"Anmeldelse:«Grimsby» 

Sacha Baron Cohens nye film mangler ideene og ambisjonene som gjorde ham til en internasjonal stjerne. 

FILM: 
I sine mest vellykkede arbeider — «Ali G», «Borat», visse scener i «Brüno» — bruker Sacha Baron Cohen karikerte figurer for å belyse og konfrontere fordommer, og generelt er den britiske komikeren best når han tar sine alter egoer ut blant folk som ikke er med på leken. 
For uten uforutsigbarheten som preger disse møtene framstår humoren hans lett som platt og forutsigbar. 

Banal Actionkomedien «Grimsby» er ikke bare Baron Cohens platteste og mest forutsigbare film til nå, den er også blottet for interessante ideer og formgrep. 
Det vil si, actionsekvensen som åpner filmen er blant de bedre så langt i det norske kinoåret 2016, og innimellom skimter man konturene av det som kunne blitt en kompetent og underholdende actionfilm, men hver gang dette skjer ødelegger Baron Cohens nyeste kreasjon Nobby spenningen med en plump vits. 

Filmen tar utgangspunkt i samme idé som Matthew Vaughns «Kingsman», og handler om Sebastian (Mark Strong) som i ung alder ble løftet ut av sin fattige arbeiderklassebakgrunn, og endte opp som superspion for MI6. 
Problemene oppstår når han gjenforenes med sin storebror Nobby, og ender opp med å bli jaget av sine egne arbeidsgivere. 
Denne jakten utvikler seg raskt til et internasjonalt orienteringsløp mellom uinspirerte vitser om fedme og homosex, før Baron Cohen og regissør Louis Leterrier til slutt svinger over i actionsporet igjen for en finale som verken er spesielt spennende eller morsom. 

Desperat 
Med sin fanatiske fotballinteresse, spektakulære taktløshet og 70-talssveis fra 90-tallet er Nobby en grovkornet parodi på nordengelsk arbeiderklasse, og i motsetning til Ali G framstår referansegrunnlaget tidvis som utilgjengelig britisk. 
Er man velvillig innstilt kan man muligens tolke framstillingen Nobby og resten av innbyggerne i Grimsby som en kritikk av britiske mediers tendens til å skildre underklassen som skitne, uintelligente dyr. 
Men tatt i betraktning filmens generelle ambisjonsnivå er det mer nærliggende å se den som en desperat jakt på punchlines. 
",0
"En av årets beste norske filmer
Hisham Zamans novellefilm «Hedda» og kortfilmen «The Boy in the Picture» vises på samtlige av landets sju cinematek. 

FILM: 
Hisham Zamans novellefilm «Hedda» er en interessant vri på skillsmissedramaet. 
I denne velspilte og stemningsfulle fortellingen glimrer nemlig én av partene med sitt fravær, og dermed er det far og datter, snarere enn mann og kone, som spiller hovedrollene. 
Resultatet er en film som hele veien balanserer mellom fravær og nærvær – fraværet av bakgrunninformasjon og én av konfliktens sentrale aktører, og nærværet av hovedrolleinnehaverne Jørgen Langhelle og ti år gamle Martine Hammerstad, for ikke å si den utemmede naturen som omslutter dem. 

Rett på cinemateket 
I takt med at TV-dramatikken og den teknologiske utviklingen har endret våre oppfatninger om hvilke typer filmfortellinger som bør sees hvor, har «rett-på-video-film»-begrepet langt på vei mistet sin betydning. 
Samtidig er vi i Norge nå i ferd med å se framveksten av det vi kan kalle «rett-på-cinemateket-film», altså en egen klasse av kunstnerisk ambisiøse produksjoner som ikke anses å være kommersielt gangbare på kino. 

Det er liten tvil om at cinematekene i Oslo, Bergen, Trondheim, Tromsø, Lillehammer, Stavanger og Kristiansand er riktig arena for «Hedda» og den poetisk observerende «The Boy in the Picture» – kort- og novellefilmer har tradisjonelt ingen plass på kino i Norge. 
Likevel er det grunn til å stille spørsmål ved stoda i filmoffentligheten når en av årets beste norske filmer kun blir vist på stort lerret i sju byer. 

God utvikling Unge Hammerstad imponerer med sin blanding av sårbarhet og egenrådighet, men ettersom hun tilbringer like mye av tiden utenfor lerretet som på det, er det Langhelle som bærer filmen. 
Han spiller den frustrerte faren som et lavtrykk i menneskelig skikkelse, og sammen med det levende og upålitelige landskapet som omgir familiehytta og bygger ned skillet mellom rollefigurenes indre og ytre verden, tilfører han filmen et kledelig preg av sørstatsgotikk. 

«Hedda» er i det hele tatt en usedvanlig god norsk novellefilm, og en svært velkommen utvikling av Zamans kunstnerskap. 
Forhåpentligvis vil vi få se en videreføring av dette stemningsfulle og mangetydige fortellerspråket i en kommende spillefilm, som vil bli å se på kino over det ganske land. 
",1
"Moralsk katastrofe
Peter Berg følger i Clint Eastwoods fotspor når han leverer nok en actionfilm som stiller spørsmål ved amerikanske samfunnsverdier. 

FILM: 
Etter å ha regissert så vidt forskjellige filmer som «Very Bad Things», «Hancock» og «Battleship», har Peter Berg i de senere år dreiet inn på det samme innadvendte amerikanske sporet som Clint Eastwood har gjort til sin spesialitet. 
Både «Lone Survivor» og den premiereklare «Deepwater Horizon» er enkle fortellinger om amerikanske heltedåder, beregnet på en amerikansk offentlighet som står klar til å la seg polarisere langs etablerte politiske skillelinjer. 
Hans neste film «Patriots Day» tar for seg bombeangrepene under Boston Marathon i 2013, og får amerikansk premiere før jul. 

Kompakt «Deepwater Horizon» handler om Deepwater Horizon-utblåsningen i 2010, som kostet elleve mennesker livet og forårsaket en miljøkatastrofe av historiske proporsjoner, da snaue fem millioner fat råolje lekket ut i Mexicogolfen. 
Berg er imidlertid langt mindre opptatt av de miljømessige konsekvensene av ulykken enn han er av det menneskelige og moralske dramaet, og «Deepwater Horizon» er først og fremst en kompakt og effektiv actionfilm hvor hederlige arbeidskarer må ta konsekvensene av oljeselskapet BPs grådighet. 

Mark Wahlberg har hovedrollen som elektroingeniøren Mike Williams, som sammen med plattformsjefen «Mr. Jimmy» (Kurt Russell) representerer anstendigheten og fornuften i møte med oljeselskapets kyniske jakt på profitt. 
Sistnevnte legemliggjøres av en John Malkovich i storform, som kaster seg over rollen som glatt og samvittighetsløs BP-sjef med dårlig skjult fryd. 
Når katastrofen er et faktum er de alle fanget i samme brennende båt. 

Direkte «Deepwater Horizon» har en prislapp på 156 millioner dollar, og i 2016 er det unektelig befriende at en actionfilm av slike dimensjoner befatter seg med såpass håndfaste størrelser som elleve døde og et oljeutslipp. 
Sammen med vissheten om at filmen bygger på virkelige hendelser, skaper disse (i actionfilmsammenheng) moderate proporsjonene en følelse av realisme som glimrer med sitt fravær i de fleste blockbustere. 
Slik ofte er tilfellet med spenningsfilmer basert på sanne historier, skaper imidlertid forankringen i virkeligheten visse dramaturgiske problemer for «Deepwater Horizon». 

Bergs ambisjoner om å lage en film som er tro mot de faktiske begivenhetene innebærer at det er grenser for hva slags kunstneriske friheter han kan ta seg, og resultatet er en usedvanlig enkel og direkte film, som beveger seg akkurat dit publikum tror den skal. 
Dermed blir de mange imponerende actionscenene og spesialeffektene bare midlertidige distraksjoner i det som først og fremst er en overfladisk kritikk av moderne kapitalisme, framført som et monument over godt gammeldags amerikansk heltemot. 
",1
"«Breaking Bad»-psyko imponerer i ny «Fargo»-sesong
Innfrir forventningene. 

Om noen var skuffet over den haltende andresesongen til «True Detective» er trøsten på vei 13. oktober. 

Da har andre sesong av «Fargo» premiere hos HBO Nordic, og etter de fire første episodene å dømme tegner den til å bli ett av årets store tv-seriehøydepunkter. 

I likhet med småskuffelsen fra i sommer er dette en kompleks krimfortelling, basert på én manusforfatters visjon, som følger et stort rollegalleri som på ulike vis overlapper med hverandre. 

Men der «True Detective» ofte var både innfløkt og humørløs, med oppstyltede replikker som bare tidvis traff mål, er «Fargo» ren glede å følge med på, og serieskaper Noah Hawleys replikker sitter nok en gang som et skudd. 

Romanforfatteren Hawley har som sist eneansvar for manus. 

Der han forrige gang så ut til å tolke opphavet «Fargo» via «No Country For Old Men», er det ikke umiddelbart klart hvilke andre filmer fra Coen-brødrenes katalog han drar veksler på her - selv om «The Man Who Wasn't There» refereres her og der. 

Krim fra 70-tallet 

Historien er en forløper til første sesong, lagt til 1979, og har tre hovedspor. 

Den kriminelle Gerhardt-familien er under press fra et stort og mektig mafiasyndikat som har bestemt seg for å ta over de lyssky aktivitetene deres i Minnesota - enten frivillig mot betaling eller motvillig med vold. 

Samtidig møter vi ekteparet Ed og Peggy Blomquist, spilt av Jesse Plemons (kjent fra «Breaking Bad») og Kirsten Dunst. 

Plemons har gått opp i vekt for rollen som godmodig slakter med drømmer om barn og eget slakteri, og spiller 
Ed som om han var en melankolsk hund. 

En perfekt kontrast til Dunsts Peggy, en ambisiøs frisør med talent for å tvinne ektemannen rundt fingeren. 

De to roter seg inn i en særdeles alvorlig situasjon som de muligens ikke løser på den beste måten, og kan kjapt bli en parallell til Martin Freemans rollefigur fra første sesong. 

Til sist har vi Patrick Wilson i rollen som sindige Lou Solverson, politipappaen til politidama Molly Solverson fra første sesong. 

Han får det vriene oppdraget med å løse et usedvanlig brutalt drap, samtidig som han må hanskes både med Gerhardt-slekta og en kreftsyk kone (Cristin Miloti fra «How I Met Your Mother»). 

Lekne grep 

Tonen i fortellingen er mindre av godt-versus-ondt-varianten denne gangen, mer om stormen som brygger når folk med kolliderende målsetninger nekter å bøye av for hverandre. 

Spesielt minneverdige i så måte er møtet mellom «Alle Elsker Raymond»-fjeset Brad Garrett i rollen som mafioso og Jean Smart som Gerhardt-familiens familieoverhode. 

Etter en eksplosiv første episode setter serien ned tempoet noe, men å se stormen som brygger i de iskledte Minnesota-traktene blir aldri kjedelig. 

Lekne grep som inspirerte musikkvalg, splittskjerm-bilder og et par vindskeivt overnaturlige referanser bidrar til en umiskjennelig Coensk tone, i den grad at Hawley snart må være å regne som en tredje bror - eller i det minste duoens mest dedikerte fan. 

Samtidig ser den gjennomrabeidede 70-tallsestetikken svært flott ut, og den første episoden er et særskilt pent anslag. 

Der får man alt fra store panorama-bilder av iskalde Minnesota-veier til små detaljer som perfekte lysstriper fra persiennene under et mafiamøte og en blodpøl som blandes med sølt fløte etter et drap. 

Kanskje er ikke de etterfølgende episodene like visuelt oppfinnsomme, men i sum ser andre runde «Fargo» uansett ut til å bli vel så snodig, brutal og sjarmerende som forgjengeren. 

Anmeldelsen er basert på de fire første episodene. 
",1
"Død med dansk design
«Stille hjerte» har ikke så mange lag under sin iherdig komponerte overflate. 

FILM: 
«Stille hjerte» er beretningen om et varslet mord, og et uhyre smakfullt sådan. 
Søstrene Heidi (Paprika Steen) og Sanne (Danica Cucic) kommer kjørende til det staselige barndomshjemmet på bygda, Heidi med mann og tenåringssønn, Sanne med en ubarbert kjæreste med en joint i jakkelomma. 
Den dødssyke moren deres (Ghita Nørby) har bestemt seg for å ta det antallet piller som vil spare henne for en langsom død, hjulpet av sin legemann. 
Før det vil hun ha familien rundt seg en siste helg. 

Altfor kledelig 
I oppskjørtelsen er det omtenksomt av dem å ha pakket diskret koordinerte klær, de fleste i kledelige nyanser av grått, olivengrønt og gråblått. 

Tilfeldigvis er dét også fargeskalaen den Georg Jensen-bestrødde innredningen og landskapet rundt dem omsorgsfullt hyller seg i. 
Bildene er så omhyggelig komponerte og dekorerte at de fremstår som en fotoserie i Interiørmagasinet: 
Hva slags omgivelser bør du dø i? 

Regissør Bille August har hyret et ensemble fullt av berømtheter og begavelser for å gå løs på et evig tema: 
Hvordan det er mulig å ta farvel, eller forsone seg med å miste et familiemedlem som ennå har innsikter du føler du trenger og mysterier du ønsker å kjenne til. 

Ingen gåter Steen er overbeviser på en kløende måte som den dominerende storesøsteren, hun som i sin anspente iver og ubearbeidede sorg går for sterkt inn for å gjøre alt hyggelig, og slår for hardt ned på lillesøsteren når hun ikke faller inn i den familiære marsjtakten. 
Men det er noen ganske grunne, forutsigbare forsoningsløp som sildrer sakte avsted. 
Svarte får blir hvite og ubegrunnede mistanker oppklares. 
Avslutningen kunne vel vært rørende om den ikke hadde vært blottet for troverdighet. 

Det hjelper ikke om det spilles godt og med varme når historien har så lite ambivalens, så få gåter, og etterlater seg så lite å tygge på og snakke om etter filmens slutt. 
«Stille hjerte» er svært alvorlig. 
Den er bare ikke så interessant. 
",0
"Framstår som en halvannen time lang uredigert YouTube-video
Skrekkfilmparodien «Grendel» satser alt på at den gode stemningen bak kamera smitter over på publikum, skriver Dagbladets anmelder. 

FILM: 
Det finnes morsomme øyeblikk i Richard Grandes skrekkfilmparodi «Grendel», men ingen av dem er verdt prisen av en kinobillett eller halvannen time av din tid. 
Det store spørsmålet er hvorfor den er blitt funnet verdig en plass på norske kinoer. 
For i likhet med så mange andre norske amatørproduksjoner er den beregnet på et velvillig publikum av venner, familie og samarbeidspartnere på det lokale samfunnshuset, hvor det faktum at gjengen bak faktisk har lykkes å lage en langfilm overskygger alle spørsmål om kvalitet. 

Parodi 
Det er vanskelig å lage film, og for å lage en film som faktisk er god er det så mye som skal klaffe at det er et under at det i det hele tatt skjer på noenlunde regelmessig basis. 
Som amatør med begrensede ressurser har man altså oddsene i mot seg, men det absolutte minstekrav til enhver filmskaper som ønsker å bli tatt seriøst er at han tar sin egen film på alvor. 
Og dét er det få tegn på at Richard Grande og resten av Grande-klanen gjør i «Grendel». 

Filmen forener de to filmsjangrene det er lettest å lykkes med hvis man ikke har penger — nemlig skrekkfilm og mockumentary — med en målsetning om å trå vannet lenge nok til at publikum ikke legger merke til at ingen av de involverte har noen idé om hva de holder på med. 
Etter et snaut kvarter blir det imidlertid pinlig åpenbart at dette er en film som utelukkende er laget for at filmskaperne skal kunne ha en kinodistribuert spillefilm å slå i bordet med neste gang de forsøker å realisere et prosjekt. 

Promomateriell 
Verken filmskaperne eller rollefigurene synes å være bekymret over at «Grendel» framstår som en halvannen time lang uredigert YouTube-video. 
Sistnevnte understreker faktisk flere ganger at det er viktigere å ha det gøy under innspilling enn at filmen blir bra. 

I dette ligger en selvironisk innrømmelse av at den sjangerhoppende «Grendel» i realiteten er en glorifisert showreel for produksjonsselskapet Grande Entertainment. 
Men det verken forklarer eller forsvarer beslutningen om å vise filmen for et allmennpublikum. 
",0
"Ungdomsfilm med noe på hjertet
- Dem finnes det ikke mange av. 

FILM: 
Helt siden Quentin Jacobsen var liten har han vært forelsket i nabojenta Margo Roth Spiegelman. 
Som barn var de to uatskillelige, men etter hvert som de ble eldre gled de sakte, men sikkert fra hverandre. 
For mens den rebelske og eventyrlystne Margo er en myteomspunnen skikkelse i hjembyen, er Quentin en sjenert og fornuftig gutt som adlyder sine foreldre i ett og alt. 
Så når Margo en natt kommer klatrende inn gjennom soveromsvinduet til Quentin, blir det starten på hans livs største eventyr. 

Fantasi 
Etter en magisk natt hvor Quentin hjelper henne med å hevne seg på sin utro ekskjæreste og sine upålitelige venner, forsvinner Margo hjemmefra og etterlater seg en lang rekke innfløkte spor som ingen andre enn Quentin er i stand til å forstå betydningen av. 
Sammen med sine nerdete bestekompiser Ben og Radar og Margos tidligere bestevenninne Lacey legger han derfor ut på en begivenhetsrik jakt på kvinnen i sitt liv. 

«Paper Towns» er basert på en roman av den amerikanske forfatteren John Green, som er best kjent for den filmatiserte romanen «The Fault In Our Stars». 
Historien drives framover av Quentins jakt på sin store flamme, og innledningsvis er filmen like forelsket i Margo som det hovedpersonen er. 
Margo introduseres som en nærmest magisk skikkelse, og etter hun forsvinner fortsetter bare mystikken rundt henne å vokse. 
Men etter hvert som Quentin & Co. nærmer seg målet, viser det seg at det ligger en tanke bak denne karikerte framstillingen. 

Virkelighet «Paper Towns» er en high school-film som tar for seg klassiske temaer som vennskap, fordommer og det intrikate sosiale hierarkiet som eksisterer på amerikanske utdanningsinstitusjoner. 
Men det som gjør den til en interessant film er dens utforskning av det amerikanerne kaller «the Manic Pixie Dream Girl» — altså fantasien om vakre, vimsete og evig uutgrunnelige kvinneskikkelser som ikke har noe annet mål i tilværelsen enn å tjene som en kombinert støttekontakt og fetisjobjekt for mannlige hovedpersoner. 

For når Quentin til slutt er ved veis ende slår hans idealiserte bilde av Margo sprekker. 
Quentin er ikke egentlig forelsket i Margo, men i sin egen romantiske forestilling om henne, og denne forestillingen har lite å gjøre med mennesket av kjøtt og blod som står foran ham. 
Måten «Paper Towns» skifter gir fra en mytologisk framstilling av tenåringsarketyper til en forsøksvis naturalisme i sluttminuttene er både effektiv og uventet, og innebærer et betydelig løft for det som lenge ser ut til å være en selvtilfreds og klisjépreget kjærlighetshistorie fra den amerikanske middelklassen. 
Samtidig må det understrekes at den første timen, hvor Margo leder Quentin rundt på sitt hevntokt, før hun forsvinner og etterlater ham med en rebus som er Dan Brown verdig, også byr på underholdende og uforutsigbar historiefortelling. 

Agenda Formmessig er «Paper Towns» konvensjonell til fingerspissene, men det dukker hele veien opp små detaljer i manuset og regien som hever den over gjennomsnittet. 
Og selv om dens budskap på ingen måte kan sies å være nytt eller revolusjonerende, er det vanskelig å se for seg en sammenheng hvor en slik feministisk kritikk vil være mer effektiv enn i en film som dette. 

«Paper Towns» er en over gjennomsnittlig god amerikansk ungdomsfilm med noe på hjertet. 
Og dem får vi ikke se for mange av på norske kinoer. 
",1
"Vi vil savne Mr. Carson
Siste wienervals med tjenere og overklassen. 

TV: 
Året er nå 1925 og vi er for sjette sesong tilbake i Yorkshire og i Downton Abbeys skrullete og deilige atmosfære. 
Verden er i forandring etter første verdenskrig og vi skal atter en gang følge livets noble, såre, spennende og skakke gang blant det britiske herskapet og en stab med tjenere. 

Eier ruta 
Alle de kjente og kjære fjesene er med, men i første episode - den eneste som denne anmeldelsen bygger på ettersom episode to ikke er klargjort for påsyn - er at det for å få scener med den skarpe tunga fra Downton Abbeys midte, Violet Crawley (Maggie Smith). 
Men, glimtvis eier hun tv-ruta med sedvanlig ekstravagant munnrapp stil. 

Mr. 
Bates og hans «Sippe-Guri» 
Anna tynges fortsatt av at de ikke får barn og den pågående straffesaken, men vi sporer lys i enden av den årelange tristessen dette nydelig paret har befunnet seg i. 
Takk og lov. 

Mr. 
Carson Og, som søndagsunderholdning er Downton Abbey fortsatt verdt å bruke en time på ettersom gir oss visse såpeoperainnblikk i en heldigvis svunnen tid da lua i hånda var malen, mens de rike var så snobbete og fjerne fra livets harde realiteter at også dagens herskap burde ta en viss lærdom fra serien ettersom de neppe har fulgt nøye med i virkelighetens historietimer. 

Mr. Carson og Mrs. Hughes er fortsatt de to stødige ankerfestene i underetasjen og den famlende kjærligheten mellom dem er utsøkt traktert. 
Å, jeg ber. 

Kokka 
Vi må ei heller glemme å nevne sjefskokka, Mrs. Patmore, eller læringen, Daisy. 
Sistnevnte, sammen med de to bortskjemte Crawley-jentene, er trioen som gir det nødvendig påtrykket om at en ny tid virkelig er i gjære, ei framtid der arbeiderklassen ikke lenger er de tause og de som bli undertrykt, men som sier ifra, som vil ha rettigheter. 

Hardt å svelge selvsagt for de fra de velmøblerte kretser av samfunnet som likevel må forsøke, om enn meget motvillig, å skape sine egne meningsfulle liv som ikke handler om å duppe av på madrasser fylt med eldgamle pund sterling. 

Nære venner Earl of Grantham og fruen i herligheten, Mrs. Cora Crawley, har også så smått begynt å fatte at måten de lever og herser på, med en butler og en underbutler på hvert hjørne av det store herskapshuset, nok ikke er bærekraftig ettersom de opplever at nære venner må selge ut familiens gedigne arvegods for å flytte til en mindre villa i London. 

Revejakt er det også, nå med lavdramatikk i form av et fall fra en hvit hest, og det dukker også opp en utpresser fra nær fortid av Lady Mary, og da er vel det meste sagt uten at vi fortelle for mye. 

Farvel da Åtte episoders farvel tar vi på straken før det hele kulminerer med et tradisjonelt juleselskap. 
Forresten, hvilken rolle du kunne tenkt deg i denne serien? 
Jeg vet min plass i serien. 

PS: 
Den aller siste scenen i første episode vil for oss tørste tjenere av bunnlinje, underholdning og relativt frie ord for alltid stå skrevet i stjernene: 
Et episk kyss som vil få selv de marmorerte hjerter til å sprekke. 
",1
"Thrillerserien «Svartsjøen» er så klassisk at «Skam» parodierte dem for et halvt år siden
Uhygge på høyfjellet. 

Et nedlagt høyfjellshotell med grufull forhistorie. 
Uvær og manglende mobildekning, slamrende dører, skrift på veggen og barn som muligens går igjen. 
Legg til en gjeng ferierende byfolk som alle har noe å skjule for hverandre, og du har et klassisk thrillerskjelett. 
Creepy, men akk, så kjent, ikke minst fra norske filmer som «Villmark» og «De dødes tjern». 

Til og med «Skam» parodierte denne sjangeren i en episode sist påske! 

Det betyr ikke at det ikke lenger er mulig å bli skremt. 
Det store, uhyggelige spørsmålet i «Svartsjøen» er, som i lignende fortellinger, om vi er i Agatha Christie- eller «Ondskapens hotell»-land. 
Har alt en naturlig forklaring, eller bør du snarest begynne å tyde stemmene i hodet ditt? 
Etter å ha sett fem av åtte episoder, er svaret ennå ikke gitt. 
Tommel opp for det. 

Fryktelig fortid 

De uheldige byfolkene er den svenske rikmannssønnen Johan (Filip Berg) og hans danske kjæreste Hanne (Sarah-Sofie Boussnina), samt en broket forsamling av venner og søsken. 
Johan har invitert alle med på ferie til skianlegget Svartsjön, som han vurderer å kjøpe. 
Det ligger nord i Sverige, helt på grensa til Norge, og har aldri vært i drift. 
Noe fryktelig skjedde nemlig like før det skulle åpne for 20 år siden. 
Nå blir anlegget passet på av vaktmesteren Erkki (Nils-Ole Oftebro), en vrang og mutt karikatur av en bygdesæring. 

Han har dessuten et eller annet prosjekt gående med det lokale, norsktalende brødreparet Jostein (Odin Waage fra «Øyenvitne») og Dag (Anderz Eide). 

Kuriøst nok snakker alle nordmennene dialekter fra tre ulike landsdeler. 
Brødrene, hvorav iallfall den ene skal ha bodd i Nord-Sverige hele livet, høres ut som om de kommer fra henholdsvis østlandet og vestlandet, mens Oftebro har lagt seg til en slags nordlig dialekt. 
Men pytt, det er kanskje ikke så viktig for størsteparten av publikummet, skandinavisk samproduksjon som dette er. 

Håndverket er nokså solid, her er noen logiske brister, men mysteriet rulles ut i akkurat passe, sitrende tempo. 
Klipperne er like rause med vakre naturbilder av snødekte fjell og daler, som av nære «hva ser hun på?»- eller «nå er det sikkert noe bak ham!»-utsnitt. 

Gjennomsiktig 

Det blir raskt klart at gjengen ikke er ønsket på stedet, og ikke er det sikkert at de kan stole helt på hverandre heller. 
Hanne er vår heltinne, og den eneste vi kommer under huden på. 
Hun er traumatisert etter en episode i barndommen, skjør og overtroisk, men modig når det gjelder, og hun går løs på mysteriet med en standhaftighet som hadde gjort henne til et perfekt medlem av Bobsey-barna. 
De andre blir kulisser i fortellingen hennes. 
De fyller roller som «den snusfornuftige legen», «den sjalu venninnen», «den sjarmerende fremmede», eller «den skeptiske kjæresten». 

«Har du husket å ta tablettene dine?» er vel et kjent utsagn for thriller-elskere, og kan gjerne inngå i en omgang replikk-bingo, sammen med klassikere som «Slutt å skyve på glasset!» og «Hørte du den lyden?». 

Problemet med serien er nettopp det. 
Spenningsgrepene blir ofte gjennomsiktige og skjematiske, og det bremser skrekken. 
Men jeg ville lyve om jeg påstod at jeg aldri dro teppet opp til øynene i løpet av disse fire timene med høyfjellsuhygge. 
",1
"Anmeldelse:«Knight of Cups» 

Opphøyet umodenhet. 

FILM: 
Det skjer noe med berømte karakterskuespillere idet de tar steget inn i en av regissør Terrence Malicks senere filmer. 
De får dette dette slørete, fraværende, ulykkelige blikket, og beholder det stivt festet på ingenting. 
Sean Penn hadde det i «Tree of Life», Christian Bale sklir inn i samme modus i «Knight of Cups». 

Antagelig er det ment å virke sjelfullt. 
Det går fort over til å virke som standarduttrykket til noen som tar sjelen sin litt for alvorlig. 

For «Knight of Cups» er underlig umoden til å være laget av en så erfaren mann. 
Bale spiller manusforfatteren Rick, en vandrende førtiårskrise i Armani som går rundt og lurer på hvordan det kan ha seg at han ikke føler noe, til tross for kometkarrieren i Hollywood, sportsbilen, designerklærne, festinvitasjonene, og rekken av blendende vakre kvinner som står og tripper etter å komme opp i sengen hans. 

Kvinner som pynt 

I løpet av to timer oppsøker han seks av dem: 
Ekskona (Cate Blanchett), en gift kvinne han hadde en affære med (Natalie Portman), en stripper som purrer «det er noe mørkt i deg» fra scenekanten (Teresa Palmer), en modell med ekstremt lite på hjertet (Freida Pinto), en kunstnerspire med rosa hår (Imogen Poots) og en storøyet uskyld (Isabel Lucas). 

De ler og ler, tar små piruetter i flagrende kjoler og sender kokette blikk på tvers av festlokaler. 
De sier ikke så mye, men når de snakker, gjerne i pustete voiceover, handler det uten unntak om Rick. 
«Du vil ikke ha kjærlighet, du vil ha opplevelsen av kjærlighet», hvisker en av dem, hva nå dét betyr. 

Nå er det ikke noe galt i å vise at menn liker å se på pene damer. 
Det har blitt meg fortalt at det skjer til stadighet. 
Men det blir dørgende kjedelig å vise frem dette uten noen som helst distanse, uten å tilføre et analytisk eller emosjonelt nivå, slik det for eksempel gjøres i Paolo Sorrentinos lignende og langt bedre «Den store skjønnheten». 

Men verken for Rick eller regissøren er kvinnene mye annet enn pynt, mystikk, og flimrende muligheter for mannlig frelse. 
I minnene hans baser de i snøhvitt sengetøy og leker leende i vannkanten. 
Det er øyeblikk da «Knight of Cups» minner om en artsy reklamefilm for en nettdatingside, der forhold ser ut som noe som utelukkende er for mennesker som ikke har jobber og som aldri må hjem å skifte etter at de har spontantkastet seg ut i Stillehavet. 

Pen selvmedlidenhet 

Det som skjer mellom Rick og andre menn er marginalt mer interessant enn det som skjer mellom ham og kvinnene. 
Han har en okse av en far (Brian Dennehy), en bror (Wes Bentley) med flakkende blikk, en fortid som rusmisbruker og en forkjærlighet for å bokse til tilfeldige gjenstander han går forbi. 
Det antydes et farskompleks, og uforløste følelser av sorg og skyld knyttet til den tredje brorens selvmord. 

Men hver gang Rick nærmer seg dette i minnene, og scenene ser ut som om de er i ferd med å handle om noe, snapper han tilbake til nåtiden og til neste formfullendte kvinne som vugger foran ham på fortauet. 
Her får ingen sammenhengende historie true den allmektige stemningen. 

Selvmedlidenheten har i det minste en strålende innpakning. 
Malick og fotograf Emmanuel Lubezki gir Los Angeles mer sjel enn de unner noen av menneskene som bor der. 
Noen sekvenser er hypnotiserende, som det sakte bildet av hunder som stuper etter tennisballer ned i svømmebasseng, filmet nedenfra mens de store, ivrige munnene jafser etter noe de aldri får tak i. 
De kaver på samme måte som Rick, men de er lettere å få sympati for. 
",0
"Anmeldelse:«Kung Fu Panda 3» 

Den tredje filmen om pandaen 
Po er pen å se på og vanskelig å engasjere seg i. 

FILM: 
De dataanimerte amerikanske familiefilmene som finner sin vei til norske kinoer holder et såpass høyt gjennomsnittlig kvalitetsnivå at når man en sjelden gang ser tvers gjennom de mange lagene med gjennomprofesjonalisert underholdningshåndverk blir man så overrasket at man tar seg i å lure på om det dagsformen og ikke filmen det er noe i veien med. 

Vakker 
Denne problemstillingen melder seg i aller høyeste grad i møte med «Kung Fu Panda 3», som både er en overskuddspreget fryd for øyet og en usedvanlig uengasjerende fortelling. 
I kjølvannet av intelligente filmer som «Zootropolis» og «Innsiden ut» framstår DreamWorks? forslitte mantra om viktigheten av å være seg selv som både lettvint og uoppriktig, og likevel er det formen snarere enn innholdet som utgjør det største hinderet for innlevelse. 

Ser man tilstrekkelig mange av disse filmene begynner man tidsnok å gjenkjenne visse repeterende mønstre, og «Kung Fu Panda 3» er såpass tro mot malen at man raskt mister interessen for historien om pandaen 
Po og hans biologiske far Lis kamp mot den vandøde kung fu-mesteren Kai. 
For innimellom de oppfinnsomme og underholdende kampsekvensene, konstruerer regissørene Yuh og Carloni en mur av klisjeer som effektivt forhindrer enhver form for dypere innlevelse i handlingen. 

Hul «Kung Fu Panda 3» er dårlig på en måte som bare svært vellagede filmer kan være: 
Dens tilkortkommenheter ligger nemlig ikke i mislykkede enkeltelementer eller sviktende håndverk, men i den altomfattende følelsen av formelpreget tomhet som gjennomsyrer filmen fra begynnelse til slutt. 
Resultatet er en følelse av at man ikke ser en film så mye som man utsettes for et polert og sofistikert salgsframstøt — en følelse som blir desto mer ubehagelig ettersom varen man er ment å kjøpe er et hult slagordspreget budskap man har mottatt utallige ganger før. 
",0
"«Narcos» er fengende fråtse-tv av beste «må se én episode til»-sort
Serien om Pablo Escobar. 

Den nye Netflix-serien «Narcos», som slippes denne helgen, er basert på den sanne historien om narkokrigene i Colombia på 80-tallet. 

Her er kartellene, den lokale hæren og politiet og agenter fra amerikansk etterretning er de sentrale spillerne. 

På den ene siden finner vi Pablo Escobar (Wagner Moura, kjent fra «Tropa de Elite»-filmene) og et større assortement medløpere som via narkofabrikker i regnskogen og oppfinnsomme smuglerruter introduserer kokain til USA tidlig på 80-tallet. 

På den andre siden står DEA-agentene Steve Murphy (Boyd Holbrook) og Javier Pena (Pedro Pascal, sist sett i rollen som The Red Viper i «Game of Thrones»). 

De har en langsiktig plan om å knekke kokainrutene inn i USA og få Escobar & kompani bak lås og slå. 

Gjennom disse to perspektivene blir «Narcos» en klassisk katt og mus-øvelse med politi mot røver. 

Med noen komplikasjoner. 

Mens røverne har kjøpt seg venner i et gjennomkorrupt colombiansk politi, veksler amerikanerne mellom skjult påvirkning av lokale valg og forsøk på å knerte kommunister. 

Fosser fremover 

Regissør José Padilha («Tropa de Elite») kaster ikke bort et gram av tid i fortellingen sin. 
Bare i løpet av den første timen ser vi Escobar gå fra fjernsynssmugler til kokainkonge. 

Et forrykende tempo, som likevel aldri føles hesblesende der seeren loses gjennom høydepunktene i fortellingen om Escobar. 

Foruten den sterke framdriften og underholdningsverdien bidrar også hovedrolleinnehaver Moura Wagner til at «Narcos» er blir en vanedannende opplevelse. 

Sjarmerende Escobar 

I Wagners tolkning blir Pablo Escobar nesten litt søt og barnlig naiv i fremtoningen, på en måte som er nærliggende å sammenligne med Tony Soprano. 

De deler sjarmen og karismaen, henter frem en merkelig sympati hos seeren, man blir glad i dem, bare for å bli påminnet om mørket bak masken når man minst venter det. 

Uten at «Narcos» er i nærheten av «The Sopranos» i å by på den samme psykologiske dybden i skildringen av Escobar. 
I det hele tatt er dette en serie som er adskillig lettere i tonen, tross den dystre virkeligheten den er basert på. 

En voiceover fra Agent Murphy som binder de mange hendelsene sammen for seeren spenner fra munter til småbesk. 
Aldri trist, aldri sint, mer interessert i å levendegjøre utrolig-men-sant-anekdoter enn å male ut kjernen i trøbbelet på David «The Wire» Simon-vis. 

Kunne vært tyngre 

I løpet av de fem første episodene blir serien bare unntaksvis tung eller trist, tross blodbadene den skildrer. 

Vi møter Escobars mange ofre, men rekker aldri å komme under huden på dem før de tas av dage. 

Kanskje hadde dette fortjent å være hakket tyngre og vondere som titteopplevelse, all den tid Escobar var en høyst virkelig person som gjorde seg skyldig i utallige grusomheter. 

I rettferdighetens navn minner «Narcos» gjentatte ganger om denne virkeligheten via innklippede arkivfotoer og videoer av alt fra Ronald Reagans taler til likvideringer av politikere og politifolk. 

Et fint grep som knytter seeren mer direkte til historien som fortelles, selv om det samtidig kan være greit å minne seg på at flere av hendelsene og personene man ser er oppfunnet av serieskaperne. 

Og selv med denne potensielle friksjonen med i beregningen må det sies: 

Dette er og blir fengende fråtse-tv av beste «må se én episode til»-sort. 

Anmeldelsen er basert på de fem første episodene av første sesong. 
",1
"Anmeldelse:«Markedets lov» 

Sosialrealistisk kapitalismekritikk som muligens er for lavmælt for sitt eget beste. 

FILM: 
Stéphane Brizés «Markedets lov» er en kritikk av et liberalisert europeisk arbeidsmarked, som framtvinger et spørsmål som blir stadig mer relevant i dagens filmoffentlighet — nemlig: 
Hvor lavmælt og elegant kan en politisk spillefilm tillate seg å være uten å risikere å redusere betente sosiale problemstillinger til apolitiske formgrep? 

Skarp 
Det er ingen tvil om at «Markedets lov» er en skarp, vellaget og velspilt film — det er ikke uten grunn at hovedrolleinnehaver Vincent Lindon ble belønnet med prisen for beste mannlige skuespiller i Cannes i fjor — ei heller at den er politisk. 
Det som derimot er langt mer usikkert er om den har noen gjennomslagskraft utover det rent kunstneriske. 

Filmen beveger seg i samme tematiske landskap som Dardenne-brødrenes «To dager, en natt» og Dan Gilroys «Nightcrawler», og skildrer den 51 år gamle fabrikkarbeideren Thierrys erfaringer etter å ha mistet jobben. 
Lindon utstråler en trygg og pålitelig maskulinitet som i Brizés hender blir et bilde på alle de rettigheter og privilegier vestlige arbeidstakere tar for gitt, og dermed blir Thierrys stadig mer kraftløse og defensive kroppsspråk en metafor for arbeiderklassens krise. 

Inneforstått Publikum følger Thierry gjennom jobbsøkerkurs og jobbintervjuer, og møter med banker og ulike sosialetater, og i disse scenene blir vi vitne til hvordan hans selvtillit og selvforståelse gradvis brytes ned, til han til slutt ender opp som sikkerhetsvakt hos et varehus som driver en orwelliansk overvåkning av både kunder og egne ansatte. 

Ved å forvandle sin hovedperson til en representant for det samme systemet han innledningsvis var et offer for, tegner «Markedets lov» et presist bilde av hvordan det globaliserte arbeidsmarkedet ydmyker alle som havner på feil side av det. 
Dette er et viktig budskap — som er dyktig artikulert via subtilt spill og et knippe overraskende morsomme scener — men som helhet synes «Markedets lov» å være designet for å appellere til dem som allerede er enige med den. 
",1
"Anmeldelse:«Far from the Madding Crowd» 

Skrur romantikken opp til elleve, men holder bena på åkerjorda. 

FILM: 
Lidenskapen presser liksom aldri så sterkt på som innenfra et stramsnørt korsett. 
De vanskelige romansene i «Far from the Madding Crowd» strømmer ut fra det som utenfor selve fortellingen virker som et hysterisk lykkelig bryllup. 

Det står mellom den heftige danske regissøren Thomas Vinterberg, med sin forkjærlighet for svulmende følelser og operaaktige konfrontasjoner som Dogme-reglene tøylet så stramt i «Festen», og den viktorianske britiske forfatteren Thomas Hardy, som mestret både distansert samfunnssatire og forelskelsens nærsynthet. 

Så viser det seg at de, som så mange stormfulle par, bringer ut både det beste og det verste i hverandre. 
Men mest det beste. 
Og kanskje kan kjærligheten seire likevel. 

Dreven forførelse 

I «Far from the Madding Crowd» kommer de færreste forbi frieriet, eller kirketerskelen. 
Batsheba (Carey Mulligan) beundres både av bonden Gabriel Oak (Matthias Schoenarts) og den eldre og tilsynelatende tilkneppede godseieren Boldwood (Michael Sheen), men er mest hengitt til å bygge opp gården sin. 

Så kommer en tredje mann inn i bildet, en mer dreven en, som ikke ser Bathsheba som en stolt uoppnåelighet, men som en romantisk uerfaren ungjente det ikke er så vanskelig å forvirre og forføre. 

Krefter som trekker 

«Fjernt fra byens larm» er romanens tittel på norsk, og det er en naturnær sanselighet over de mettede bildene til Vinterberg: 
Vaktsomme blikk som sendes mot den utkårede eller mulige rivaler over høystakker og hesterygger; silhuetten du har speidet etter som lyser der den trer frem mellom trestammene. 

Mulligan, som har et eget talent for historiske dramaer, behandler igjen den fremmede tidskoloritten som et annet hjem. 
Hun er naturlig, munter og åpen. 
Også Schoenarts og Sheens ordknappe menn har åpne, sansende ansikter som bringer dem nær. 
Og samtidig som de føler og vakler er oppmerksomheten deres nødt til å være rettet mot det materielle, mot sauer og jorder og høy som må beskyttes mot regnet; for hvis det kollapser, kollapser livet deres også. 

Det er så mange krefter her som dytter og drar: 
Mot et bedre og mer velstående liv, mot status, mot frihet, mot eller fra en annen person; om å bli fri og plutselig oppdage at det likevel er noe som binder deg fast. 

Eim av såpe 
Men så har også historien iblant en umiskjennelig eim av såpe, og da klarer ikke Vinterberg å styre seg: 
Han gir på med perletårer og pretensiøs musikk, og maler med så bred pensel at de fine følelsesstrøkene nærmest gnis ut. 
Mannen som ikke er Den Rette, er så til de grader ikke Den Rette at han bare mangler en kaklende latter og en katt å klappe. 

Jada, så har han også en havarert relasjon i kappsekken og sine grunner til å gråte litt, men det virker påklistret. 
Det hele blir melodramatisk og konvensjonelt enn det ville trengt å være. 

Det Vinterberg mangler av eleganse, tar han igjen i forståelsen for følelsesmessige tumulter. 
«Far from the Madding Crowd» er imperfekt, men river alle med seg, i to timer som føles korte og lette, med en intens romantikk som er skrudd opp til elleve og likevel har støvlene i åkerjorda. 
Selv når fortellingen iblant er enerverende oppstilt, er det som om den pruster og lever. 
",1
"Det italienske utroskapsdramaet tryner på oppløpssiden
Sju gamle venner spiller russisk rulett med vennskap og ekteskap som innsats i «Perfekte fremmede». 

FILM: 
Det vellykkede ekteparet Rocco og Eva har invitert sine beste venner i middagsselskap, og når Carlotta, Lele, Bianca, Cosimo og Peppe omsider har innfunnet seg, tar det ikke lang tid før samtalen dreier inn på hemmelighetene de alle bærer på. 
Og ettersom samtlige insisterer på at de ikke har noe å skjule, blir de enige om å legge telefonene sine på bordet og besvare kveldens korrespondanse i fellesskap. 

Lettbeint 
Det starter altså med premisset til en forviklingskomedie, men når gjestene begynner å motta meldinger og samtaler de får problemer med å forklare for resten av selskapet, viser veien fra humor med konsekvenser til moraliserende melodrama seg å være forbausende kort. 
Og med sju metaforiske ladde pistoler plassert rundt spisebordet utvikler «Perfekte fremmede» seg raskt til et thriller-lignende drama hvor ekteskap, vennskapsbånd og sosial status står på spill. 

Som relasjons drama er filmen typete og overfladisk, og med unntak av den alltid severdige Alba Rohrwacher, er det ingen av skuespillerne som leverer mer enn hva som er nødvendig for at plottet skal kunne runde alle slalomportene regissør Paolo Genovese og hans lille armé av manusforfattere har stilt opp. 
Men som en lettbeint lek med publikums forventninger, er «Perfekte fremmede» slettes ikke å forakte. 

Indignert 
Det vil si, etter en god halvtime med scener hvor rollefigurene stirrer tomt ut i lufta mens sannhetene langsomt synker inn, tar denne historien om utro sydeuropeere som forferdes over sine medmenneskers utroskap i tredje akt en vending som er så brå at man begynner å lure på om kinomaskinisten har kommet borti spoleknappen. 

Resultatet er at «Perfekte fremmede» snubler inn i rulleteksten og etterlater sitt publikum såpass forvirret at den eneste rasjonelle beslutningen er å late som om de siste minuttene av filmen ganske enkelt aldri har funnet sted. 
Det er intet mesterverk som rakner, men det oppleves ikke desto mindre som et mageplask for det som inntil da har vært en sinnrikt konstruert underholdningsfilm. 
",0
"Anmeldelse:«Batman v Superman: 
Dawn of Justice» 

Ben Affleck er en fortreffelig Batman i den mest interessante superheltfilmen siden «The Dark Knight». 

FILM: 
Problemet med moderne superheltblockbustere er at de amerikanske filmstudioenes lanseringsavdelinger har blitt eksperter på å bygge opp forventninger som filmene ikke makter å oppfylle — langt mindre overskride. 
Dermed sitter man altfor ofte igjen med mediekampanjer som topper seg med trailerne, hvor selve filmene er kronen på verket i et maskineri som først og fremst er konstruert for å produsere underveldelse. 

Triumf Zack Snyders «Batman v Superman: 
Dawn of Justice» triumferer både over forventningene og superheltfilmens iboende banalitet. 
For selv om den er et pompøst og oppblåst stykke kommersiell underholdning, er den også en kaotisk, overveldende, forvirrende og usedvanlig fascinerende filmopplevelse. 
Snyder når ikke de samme høydene av sublim actionmaksimalisme som George Millers «Mad Max: Fury Road», men han gir det et godt forsøk, og ære være ham for dét. 

De to filmene har det til felles at de tar opp i seg filmtrailerens formspråk og dramaturgi: 
«Batman v Superman» starter med en kjapp reprise på Batmans opprinnelseshistorie, før den skildrer den brutale sisteakten av «Man of Steel» sett fra bakkenivå, og dette blir startskuddet for en uforutsigbar og actionfylt film som haster gjennom sitt eget plott og jevnlig sneier innom drømmesekvenser og glimt inn i framtiden. 

Opera «Batman v Superman» opererer på et mytologisk og operatisk nivå, og henger kun unntaksvis sammen som en spillefilm i tradisjonell forstand. 
Dette er et drama mellom halvguder med duellerende ødipuskomplekser som utkjemper sin destruktive kamp med vanlige dødelige som maktesløse tilskuere. 

Det finnes naturligvis ting å klage på — som Jesse Eisenbergs overspill, Batmans bruk av skytevåpen og en håndfull vektløse actionscener — men alt i alt har Snyder lykkes forbløffende godt i å finne den særegne balansen mellom høyt og lavt, intelligent og latterlig, spissfindig og overfladisk som kjennetegner vellykkede superheltfortellinger. 
",1
"Årets beste film er en tysk komedie om first world problems
Maren Ades «Min pappa Toni Erdmann» vant ikke i Cannes, men vinner filmåret 2016. 

FILM: 
Begrepet «first world problems» bygger på en oppfatning om at så lenge mennesker har varmtvann, smarttelefon og mulighet til å kjøpe mat i butikken, er de i praksis ute av stand til å oppleve smerte som er verdt å snakke om i en verden hvor det knapt går en dag uten at vi får servert gruoppvekkende nyheter om krig, terror og naturkatastrofer. 
Det sier seg selv at denne formen for selvpisking verken er nobel eller videre konstruktiv, men som en ryggmargsrefleks er den likevel forståelig, all den tid det å snakke om problemene som er særegne for livet i industrialiserte demokratier krever større innsikt og formidlingsevne enn de fleste er velsignet med. 

Innsiktsfull 
Med årets store Cannes-favoritt «Min pappa Toni Erdmann» viser tyske Maren Ade at hun besitter denne innsikten til gagns, og ved hjelp av en historie som elegant snor seg fra drama til komedie og tilbake igjen, formidler hun den på en måte som gjør at man både forstår den på et intellektuelt plan og bokstavelig talt føler den på kroppen. 

«Toni Erdmann» er dypest sett en film om ensomhet og spørsmålet om hva som definerer et godt liv. 
I hovedrollene finner vi den aldrende barneskolelæreren Winfried Conradi og hans voksne datter Ines (henholdsvis Peter Simonischek og Sandra Hüller, begge strålende), som hver for seg lever ensomme og tomme liv, men som håndterer denne tomheten på svært forskjellige måter. 

Humoristisk 
Den fraskilte sekstiåtteren Winfried bruker humor for å fylle hverdagen med mening, og bevæpnet med et par løstenner fortoner tilværelsen hans seg som en serie innfløkte practical jokes som sjelden lokker fram annet enn forvirrede, overbærende smil fra hans medmennesker. 
Ines vier på sin side sitt liv til jobben i et internasjonalt konsulentfirma, og idet filmen starter er hun travelt opptatt med å planlegge omfattende nedbemanning i et tysk firma som er virksomme i Romania. 

Ade bruker en time på å skildre far og datters liv i tradisjonelle dramatiske vendinger før tittelfiguren gjør sin inntreden og filmen begynner å gjøre seg fortjent til sjangerbetegnelsen ‘komedie’. 
Etter et besøk hos datteren i Bucuresti – hvor de to ikke får tid til annet enn den typen overfladiske forretningssamtaler og livstrett luksusforbruk som Ines’ hverdag er bygget opp rundt – bestemmer Winfried seg nemlig for å gå undercover i livet hennes som forretningsmannen og coachen Toni Erdmann. 

Rørende 
Dette resulterer i en serie vakre og morsomme opptrinn som langsomt fører far og datter nærmere hverandre. 
Et av de store av høydepunktene er årets beste musikalnummer, hvor to generasjoner Conradi framfører «The Greatest Love of All» i et fremmed familieselskap. 
Der Whitney Houstons versjon av låta er en hymne til kvinnelig selvstendighet og afroamerikansk stolhet, blir den i Hüllers gåsehudframkallende tolkning en sorgtung klagesang over en verden hvor emosjonell selvforsynthet er det eneste alternativet som tilbys. 

«Min pappa Toni Erdmann» er full av slike øyeblikk, hvor Ade knar humor, alvor og ren og skjær cinematisk teft sammen til et punkt hvor publikum sitter igjen med en slags ren, ukategorisert følelse de selv må definere og prosessere. 
Med andre ord har vi å gjøre med noe så sjelden som en genuint morsom, rørende og spennende film som projiserer livet på kinolerretet i all dets komplekse prakt. 
",1
"Krimetterforskning som lover godt
Et solid ekspertpanel sørger for ÅSTED NORGE kan bli viktig for å løse et knippe uoppklarte rans- og drapssaker. 

Første timen av TV2s nye ÅSTED NORGE, et program som skal forsøke å foreta ukentlige dypdykk i norsk kriminalitet, er nettopp avsluttet og førsteinntrykket er soliditet. 
Kanalens erfarne krimreporter , Jens Christian Nørve, er den som leder tv-etterforskningen, og med seg i studio har han et kvalitetssikret ekspertpanel bestående av tidligere drapsetterforsker i Kripos, Asbjørn Hansen, tidligere leder av seksjon for vold- og seksualforbrytelser i Oslo, Hanne Kristin Rohde og forsvarsadvokat John Christian Elden. 

Grunnstammen for programmet er, for de som lenge har vært spesielt interesserte i kriminalsaker fra det virkelige liv, av meget kjent merke via svenske og norske tv-kanaler de siste snaue 20 åra. 
I Sverige har de lang fartstid med ""Etterlyst"" på TV3, og i den senere tid har SVT kjørt på med stor suksess under banneret VECKANS BRÖTT,sistnevnte program kretser mye rundt den kriminologiske eksperten Leif G.W. Persson, mannen som også i en årrekke var med i ""Etterlyst"". 
Det lengstvarende programmet innenfor denne sjangeren i Europa finner vi i Storbritannia der ""Crimewatch"" på BBC 
One har vært på lufta siden 1984. 
Kanalen Max i Norge har også for tida serien Insider gående, så norske voldsforbrytere og gangstere har mange øyne rettet mot seg. 

Og, det er godt å vite fordi alvorlig hverdagskrim og uoppklare drapssaker (cold cases) henger over ofrene som en evig pine, og ofte trenger politiet at publikum sier i fra om stort og smått, noe også Asbjørn Hansen påpekte flere ganger. 
Det kan nemlig være den minste ting som kan gjøre at etterforskernes puslespill faller helt på plass, som han sa. 

I studio er det også tipstelefon der publikum kan ringe inn hvis de skulle komme på noe i sakens anledning. 
De første sakene som ble tatt opp var blant annet en tre år gammel drapssak fra Sør-Odal der en mann ble nedkjørt og drept ikke langt fra sitt hjem. 
Politiet i Kongsvinger har nøstet lenge i denne saken som nå står litt i stampe, og familien til den avdøde utlovet en dusør på 100 000 kroner for opplysninger som kan få klarhet i hvem som kjørte på og drepte mannen som var ute og luftet hunden. 
Det kom inn tips som kan hjelpe famlien og politiet til å få vite sannheten om hva som hendte denne fryktelige oktoberdagen for tre år siden. 

Det var også et par innslag om ran forskjellige steder i Norge av bensinstasjoner og butikker i tillegg til to eldre menn som før jul skal ha rundlurt eldre damer på Oslos østkant. 
Disse to mannfolkene ble det vist videoer av og de ble også godt identifisert, og det ble i flere av sakene opplyst om at det var kommet inn interessante tips fra pubikum. 
Eller som Rohde sa: 
Det er alltid noen der ute som vet noe om uoppklarte saker. 

I mange krimsaker er det en stygg fare for at vi i pressen og folk forhåndsdømmer og eller leker hobbydetektiver, det er derfor rikitg at TV2 har hyret forsvarsadvokat Elden for å ta seg av den juridiske ryggdekningen. 
Han fungerer som en opponent, en fagperson som kan gi oss lekfolk en bedre forståelse om behovet for etterforskning og bevissikring så vi ikke tror at en arrestasjon fra politiets side automatisk løser en sak. 
Han kan påse på direkten at rettssikkerheten også blir ivaretatt. 
Så, får vi se om ÅSTED NORGE bidrar til en større oppklaringsprosent for landets hardtarbeidende politifolk, og at TV2 i framtida ikke dramatiserer serien mer enn godt er. 
Ikke-fiksjons-krim fra gater, byer og bygder berører og opprører, og de trenger ikke å bli mer dramatisert for at vi skal forstå alvoret og behovet for å fakke ranere og drapsfolk. 
",1
"Anmeldelse:«Entourage» 

Spillefilmversjonen av «Entourage» er verken selvtilfreds, tacky eller dum nok til at det blir gøy. 

FILM: 
Det er mange årsaker til at «guilty pleasure»-begrepet er problematisk, men de viktigste er at det sementerer forestillinger om akseptabel smak og forhindrer innsiktsfulle analyser av populære fenomener som ikke passer disse kriteriene. 
Likevel er det sammenhenger hvor det er helt på sin plass, og dette gjelder i aller høyeste grad HBO-serien «Entourage». 
Serien om de fire New York-guttene som slår seg opp i Hollywood etter at en av dem får et gjennombrudd som skuespiller er blottet for dramatikk, karakterutvikling og vitser, men er til gjengjeld full av lettkledde damer, dyre biler og umotiverte high fives fra amerikanske kjendiser. 

TV på kino «Entourage» er en 17 år gammel gutts hormonelle feberfantasi om suksess, og ble følgelig lenge omtalt som et slags «Sex & Singelliv» for menn, men i dag er det mer naturlig å se på den som HBOs «Paradise Hotel». 
For i likhet med «Paradise Hotel» består en stor del av seriens publikum av mennesker som kun ser programmet for å himle med øynene over rollefigurenes perverse selvtilfredshet og fryde seg over serieskapernes herostratisk klamme forestillinger om «det gode liv». 
Programmets siste sesong viste med all mulig tydelighet at manusforfatterne var klar over dette, og håndverksmessig fortonet den seg som såpass slepphendt at den nærmest fremstod som konseptuelt dårlig. 

Men selv om publikum så «Entourage» med ironiske og foraktfulle blikk, hadde den likevel nok seere til at HBO fant det verdt å produsere en spillefilmversjon. 
Skjønt, man kan spørre hvorvidt det er rimelig å omtale dette som en spillefilm, for med unntak av spilletiden, et par prangende oversiktsbilder og noen locations som neppe hadde vært mulig innenfor rammene av et tv-budsjett, er «Entourage»-filmen fotografert og strukturert som en episode av tv-serien. 

Produktplasserte kjendiser 
Filmen har ingen ambisjoner om å fortelle noen helhetlig historie, men viderefører plottet fra tv-serien, og sørger også for å avslutte såpass åpent at serieskaper og regissør Doug Ellin når som helst kan plukke opp tråden igjen. 
Denne lettsindige holdningen til håndverk og konvensjoner har preget «Entourage» siden første sesong, og er en av hovedgrunnene til at serien har blitt såpass populær. 

For det er unektelig noe fascinerende over hvordan Ellin & Co. hopper bukk over tv-dramatikkens skrevne og uskrevne regler, og ganske enkelt lar hovedpersonene gå fra den ene positive opplevelsen til den neste. 
En annen ting som fascinerer er hvordan filmen bruker produktplassering som et strukturerende element: 
Måten kjendiser som Pharrell Williams, Liam Neeson og Thierry Henry presses inn historien speiler de skamløse krumspringene filmskaperne gjør for å få plass til de 65 ulike merkevarene som angivelig figurerer på lerretet. 

Dårlig timing 
På sitt beste gjør kombinasjonen av entusiastisk lemfeldighet og klam fetisjering av statussymboler «Entourage» til en freudiansk fontene av hule kapitalistiske suksessbegreper som både underholder og fascinerer som en form for outsider art. 
Filmversjonen har imidlertid såpass store problemer med tempo, timing og fremdrift at alt det som er gøy med tv-serien — skamløsheten, selvtilfredsheten og den aggressive kleinheten — faller fullstendig igjennom. 
For i motsetning til sitt tv-motstykke når «Entourage»-filmen aldri det punktet hvor den blir såpass dårlig at den blir bra. 
",0
"Anmeldelse:«Eden» 

Den franske klubbscenen beskrives som et eksil som ikke kan vare. 

FILM: 
Alle disse klubbkveldene som kom og gikk. 
De er stedene der regissør og manusforfatter Mia Hansen-Løve vil stå og se seg rundt i «Eden», et elegisk drama om den franske klubbscenen på nittitallet og gledene og farene ved DJ-livet. 

Stillferdig, sakte, nesten kjølig, fortelles historien om Paul (Félix de Givry), sertifisert Blek Ung Mann med en uutgrunnelig kjekkhet som siger i retning av mørke rom og tunge rytmer, der en elektronisk melankoli får ham og mange andre til å komme i nærkontakt med nuet. 

Romantisk flukt 

«Eden» er delvis basert på livet til Hansen-Løves storebror og hans egne erfaringer som DJ, og han er kreditert som medmanusforfatter. 
Det er en nummenhet over ham og de like pene og ordknappe vennene som kan virke som en dragende mystikk, og som er tilstrekkelig til å få kontakt med musikere og jenter i miljøet der Paul blir stadig mer profilert. 

Det er et drag av romantisk flukt over prosjektet hans. 
Den unge mannen med headset som ser hundrevis av festende hoppe opp og ned, er også han som stikker av fra kjæresten for å besøke ekskjæresten (Greta Gerwig) i New York, og bli taust og maktesløst vitne til hennes nye liv, med samboer, struttende, gravid mage og leilighet full av bøker. 

En annen kjæreste får en liknende tiltrekningskraft når hun også bryter opp fra tilværelsen Paul så gjerne vil være i, for å finne noe mer stabilt. 
For stedet der Paul ønsker å være, er et sted for unge folk, og det kommer ikke til å forbli det samme. 
Den som ikke vet når man skal bryte opp, kan ende opp som akterutseilt, blakk, og med et kokainproblem i stedet for en egenandel til første leilighet. 

Dempet tone 

Ingenting av dette uttales i «Eden». 
Det skimrer bare svakt blått under danserytmene, mens Paul og vennene hans småprater seg fra klubb til klubb. 

Den dempede realismen, troen på at det eksistensielle som står på spill likevel vil piple fram, er tiltalende. 
Men iblant blir det også for dempet, for matt. 
Det er mange følelser bak blekheten til Paul, men det krever litt for mye tillit både av seerne og kjærestene hans å tro på at de er der. 
",1
"Ser tilbake til tida da Hollywood-komedier fortsatt var spillefilmer
Problemet med «Office Christmas Party» er at den ikke er gammeldags nok. 

FILM: 
Det hviler en eim av salige gamle John Hughes over Josh Gordon og Will Specks julebordskomedie «Office Christmas Party». 
Denne følelsen skyldes ikke bare det faktum at handlingen er lagt til Chicago – hvilket absurd nok fortsatt er ensbetydende med fokus på hvite amerikanske middelklasseverdier – for i en god time er dette en komedie som handler om virkelige mennesker og gjenkjennelige mellommenneskelige relasjoner. 

Sjarmerer 
I en tid der den gjengse amerikanske spillefilmkomedie består av løst sammenhengende sketsjer hvor realisme er en saga blott og emosjonell oppriktighet er erstattet med en kvelende sentimentalitet, er dette bemerkelsesverdig. 
Historien om teknologisjefen Josh (Jason Bateman), IT-ansvarlige Tracey (Olivia Munn) og direktør Clay (T.J. Miller) som må redde selskapet Zenotek fra sistnevntes nedbemanningsglade søster Carol (Jennifer Aniston) tipper tidsnok over i virkelighetsfjernt tullball, men man får i det minste en påminnelse om at kinokomedier kan være noe annet enn situasjonskomedier med høyere budsjett. 

Kollapser 
I Norge markedsføres «Office Christmas Party» som «julebordet fra helvete», men i realiteten er den en relativt tradisjonell «one crazy night»-komedie som ser på høytiden med dollartegn og synergidrømmer i øynene. 
Det blir naturligvis mye rølp og utagerende festing, men mye av det er morsomt, og en stund er det altså mulig å bry seg om hva som skjer med rollefigurene. 

Når bobla til slutt brister, flyter filmen på sin sterke rolleliste, som foruten ovennevnte navn blant annet inkluderer Kate McKinnon, Courtney B. Vance, Randall Park, Jillian Bell og Matt Walsh. 
«Office Christmas Party» vil verken redde jula, kinoåret eller engang dagen for sitt publikum, men hva gjelder lett, høytidsdekorert underholdning kan man finne langt dummere ting å bruke tid og penger på enn dette. 
",0
"Mer platt satirisk enn elegant
«Nocturnal Animals» tar seg selv for høytidelig. 

FILM: 
Med fare for å lese alt inn i den større og dominerende historien om det splittede USA: 
«Nocturnal Animals» kan virkelig leses som en fortelling om amerikansk bygd og by, og hvordan bygda gjør seg gjeldende også når du tror byen tar overhånd. 

Roman og virkelighet 

Susan (Amy Adams) er en fetert gallerist med glamorøse klær og lidende øyne. 
En dag får hun et manus i posten, skrevet av eksmannen Edward (Jake Gyllenhaal), en opprivende historie om en familie som blir overfalt nattestid på en øde landevei i Texas. 
Naturligvis finnes det paralleller mellom fiksjon og virkelighet: 
Der ektemannen i romanen er maktesløs og ikke klarer å forsvare familien, har forfatteren følt seg maktesløs i forholdet til Susan. 
Hun har selv prøvd å ta avstand fra hjemstaten Texas og de tradisjonelle verdiene derfra. 
Men kanskje har hun ikke klart å hindre seg selv i å se ned på mykheten og følsomheten til Edward, som noe i henne kanskje ikke synes menn bør ha i fullt så stor grad. 

Uutholdelig utstudert 

Men moteskaper-filmskaper Tom Ford, som tidligere har stått bak den utsøkte «A Single Man», klarer ikke her å bryte seg fri fra klisjeene. 
Særlig Susans artsy sjikt av Los Angeles virker uutholdelig utstudert, overdesignet på en måte som virker platt satirisk mer enn elegant. 
Når handlingen flytter seg til den forlatte, nattlige landeveien kryper det i det minste en ekte uhygge inn i all kunstferdigheten, ikke minst takket være superpsykopat Aaron Taylor-Johnson. 
Men også denne sekvensen lener seg så tungt på en nedlatende hillbilly-forestilling at Trump-velgernes rasing mot ymse kystsnobber plutselig ikke virker så uforståelig. 

Pen og pretensiøs 

Som i «A Single Man» er Fords bilder iherdig og ofte flott komponert, og leker med symmetri og paralleller. 
To sammenfiltrede kvinnelik glir over i bildet av en jente som omfavner kjæresten; alt speiler og speiles. 
Men et speil er og blir en overflate, og «Nocturnal Animals» føles aldri så dyp som den fremstiller seg selv som. 
Ingenting dreper avslappet eleganse som pretensiøsitet. 
Det burde Tom Ford, av alle, visst. 
",0
"- Det fins flere slike «kråker» i musikkhistorien
Solid, morsomt og sårt kvalitetsdrama. 

FILM: 
Er sannheten å foretrekke? 
Særegne Olga Marie Mikalsens Solo-fremføring av «Hurra for deg som fyller ditt år» fra 1994 er et høydepunkt i norsk musikk- og reklamefilmhistorie. 
I et intervju ble hun spurt: 
«Olga Marie, når du synger dine alvorlige sanger, så hender det jo at publikum ler hemningsløst. 
Hvordan reagerer du på det? 
Ja, jeg tenker som sånn at den som ler sist, ler best.» 
Nå kan det jo også hevdes at den som ler sist, ler alene. 

Alt eller intet 

Og det ligger unektelig en stor ensomhet i kjernen av den franske filmen «Marguerite». 
Baronessen «Marguerite Dumont» (herlig spilt av Catherine Frot) mangler Mikalsens selvbevissthet, og hennes stilltiende, jublende salong omkring 1920 holder henne for narr. 
Det er ikke som i «Citizen Kane» (1941), der en kvinne blir tvunget til en operakarriere, til tross for at hun verken vil eller kan. 
Ingen peker på baronessens nye klær før et par opportunistiske anarkistiske kritikere ser sitt snitt til å bruke henne. 
Hun higer etter smiger, og «vi kunne solgt henne hva som helst» og «hun blir redningen vår», sier de unge mennene. 

Men hennes naive og ektefølte tilnærming til musikken vinner likevel på et vis til sist. 
Karakteren er basert på Florence Foster Jenskins, som nylig ble portrettert av Meryl Streep på det store lerretet. 
Det fins flere slike «kråker» i musikkhistorien, som Mrs. Miller, Anna-Lisa Ingemannson eller Wing. 
Og i dagens «autotune»-musikk er disse «out-of-tune»-damene en deilig avveksling. 
Vi blir først satt i en posisjon der vi synes synd på «Marguerite», ved at vi ser henne latterliggjøres. 
Men sympatien vokser sterkt etter hvert. 

Epokeportrett 

«Marguerite» er mer enn et personportrett av en livsløgns møte med alt annet enn et gjennomsnittsmenneske. 
Periodedramaet skildrer én epokes slutt, og en nys begynnelse. 
Det er det gamle Europa i møte med det nye, de lukkede private salers møte med et ekte offentlig publikum, den klassiske musikkens møte med den moderne. 
",1
"Anmeldelse:«Mummitrollet på rivieraen» 

Små sirkler på en utsøkt strand. 

FILM: 
Kanskje det mest betagende ved «Mummitrollet på rivieraen» er fargene: 
Nyansene av okergult og blågrått som farger himmelen og havet i Mummidalen, eller det konstante gullskjæret som ligger over den iherdig glamorøse strandpromenaden i den franske rivierabyen mummifamilien seiler til på ferie. 

Bader i beundring 

Mummipappa rives av muligheten for å snakke med, eller helst til, sine nye, sofistikerte bekjentskaper, og Snorkfrøken bader i beundringen fra lokale playboys. 
Men Mummitrollet og Mummimamma er ubekvemme og synes ikke de hører hjemme på et sted der alt blir brakt til dem på null komma tre, men der alt også må betales for. 
Men selv mor og sønn er nok mindre bevisst enn publikum på hotellregningen som eser ut et sted i bakgrunnen. 

«Mummitrollet på rivieraen» er basert på tegneseriestriper av Mummitrollet-skaper Tove Jansson, og ikke på de lengre bøkene. 
Det merkes på godt og vondt. 
Den kostbare verden familien entrer er skildret med en deilig blanding av distansert vemod og småsvimmel surrealisme. 
De som er lommekjente på strandpromenadene der den rotunde familien er grønnskollinger, har figurer i forskjellige fasonger, men som uansett sørger for at hake og nese er i sky og blikket vendt nedover. 

Det enkle liv 

Men så er det som om snevet av satire, som blir så nydelig formidlet i streken, overspilles i historien. 
Rivieraeventyret beveger seg i små sirkler i sanden, der mange av hendelsene tjener samme hensikt: 
Å framstille badegjestene som nedlatende, halve mummifamilien som betatt og den andre halvdelen som utilpasse. 
Trekantdramaet mellom Mummitrollet, Snorkfrøken og en lokal hårspray blir flatt. 
Gjesterollen fra en lokal arving, som drømmer om et enkelt liv som han har helt bestemte forestillinger om hva innebærer, tyvlåner oppmerksomheten støtt og stadig, fra noen som ikke burde la slikt bli tatt fra seg. 
",1
"Saga seglar videre
«Broen» for tredje gang, uten danske-Martin, men Sagas uforutsigbare personlighet bærer dette ustødig hjem til de norske flatskjermstuer. 

Klarer vi runde tre med Saga Norén (Sofia Helin)? 
Orker vi mer psykoterapeutisk krim med hun som jobber med drap og bestialiteter på begge sider av «Broen» mellom Sverige og Danmark? 

Og, nå også uten det nærmest stilltiende og kompliserte kammerspillet sammen med Martin (Kim Bodnia), han som i forrige runde ble arrestert og dermed er ute av serien etter at Saga anmeldte ham. 

Klarer vi mer? 
Klarer vi mer usosial omgang signert Saga? 
Makter vi hennes mangel på sosiale antenner? 

Er ikke dette en runde for mye? 
Laget for at kontoene til alle involverte skal fylles opp? 
Blir det en overdose med en til tider litt vel karikert etterforsker? 
Skal runde tre bli de ti episodene som gjør at det hele bikker over, og vi blir skrur av etter halvannen episode? 

Beklager, mange spørsmål. 
Vil du ha et svar? 
Okay, vi vil være med Saga videre i samtlige ti episoder fordi Sofia Helin nesten overgår seg selv, men hun har som vanlig lite å spille på, annet enn direkthet, taushet og Helins skuespillerstorhet. 
Og, det er nettopp det som er hele den deilige essensen, mer og mer Saga der Helin gjør kanskje sin største og beste og desperate rolletolkning. 

Saga-frelst 
Ja, vi blir Saga-frelste denne gangen også. 
Hun er en av de klart mest komplekse og interessante krimheltene i moderne serietid. 

Hun er virkelig ikke 1 til 1, noe som alle «Broen»-følgere selvsagt vet, men samtidig: 
Det blir her og der vel mye stive blikk og mumling, men jeg kjøper Saga fordi Helin gjør henne så sårbar, så troverdig, så genial i jobben. 
Helin evner, nesten mer enn i de to foregående seriene, gradvis å vikle oss inn i karakterens mørke fortid, den som nå innhenter henne med dysterhet, råskap og svik. 

Selvsagt er det flere av «Broen»-karakterene som også hever serien langt over gjennomsnittet, men først og fremst er dette Sagas avskjed som hun bærer på sine tandre skuldrer. 
Bare et par solide manuslinjer skal til for å forstå at hun vil være som alle andre: 
«Jeg øver meg på å småprate». 
Eller når en kollega trenger trøst, og hun står der i skinnbuksene og frakken med det tafatte og det jagede blikket: 
«Vil du at jeg nå skal gi deg en klem?». 

Plottene Selve drapsplottene er, som i de fleste krimserier, ikke av de mest spennende. 
Det vil si krim er jo relativt forutsigbart med drap av ymse bestialiteter og deretter politi og etterforskning, en haug med luretråder samt at nesten ingen er den de utgir seg for å være. 
Sånn er krimmens fiksjonshverdag. 
Vi skal bli lurt, pirret og skremt. 
Vi skal forsøke å finne en eller flere vi kan identifisere oss med, og deretter lures trill rundt igjen, en formel som tidvis funker fordi vi settes på de store prøver i heimen i vår iver etter å ligge minst ett hestehode foran etterforskerne. 

Sauser det til Så også nå, og manusforfatterne sauser det virkelig til, på en relativt positivt måte. 
Vi skal ikke røpe noe som helst, men det starter opp med et stilistisk drap på en framtredende dansk feminist. 
Den kjente Anker blir funnet sittende rundt et bord, sammen med tre dukker som ser ut som hvilken som helst kjernefamilie, men Anker er drept og sminket opp. 

Feministen er den første i Danmark som har startet opp en kjønnsnøytral barnehage der alle er hen. 
Trusler mot henne? 
Selvsagt. 
Vi får også nøstet opp et noe spesielt familieliv hos den danske feministstorfamilien - med dine, våre, andres og mine barn - og i skyggene ulmer det unge dansker med traumer fra den meningsløse krigen i Afghanistan før en prest også blir presist og brutalt ført hjem til sin Gud. 

Uten Martin Sagas familiesaga utfolder seg sakte og kvelende og utrolig spennende, men det er ikke akkurat et fotoalbum vi med stor glede kikker inn i. 
Saga er fortsatt desperat i sine keitete, og sjarmerende, forsøk på å bli likt, få livet noenlunde i vater. 
Men, hvem forstår henne? 
Martin er borte. 

Fra København dukker det riktignok opp et par nye makkere. 
Først en kvinne som definitivt ikke vil jobbe sammen med Saga, og deretter kollega Henrik som framstilles særs suspekt. 

I love U Etter hvert viser det seg at de spektakulære drapene veves inn i Sagas eget liv. 
Hun står overfor valg hun ikke vil ha, og vil hun klare å gjennomføre etterforskningen? 
«Broen» er tidvis noe unødvendig dvelende, men så var det vår Porsche-kjørende heltinne da. 
Diagnose: Saga I love U. 

Anmeldelsen er basert på de fire første episodene. 
",1
"Anmeldelse:«Høvdinger» 

Lavbudsjettproduksjonen «Høvdinger» gjør lite for å bedre den norske gangsterfilmens rykte. 

FILM: 
Årsaken til at gangsterfilmen utgjør en såpass sentral del av filmhistorien, er at den tilbyr en hendig snarvei til eviggyldige størrelser som vold, penger, sex og maktkamp. 
Og ettersom det har blitt produsert såpass mange gangsterfilmer opp gjennom åra, har det blitt etablert et omfattende sett med sjangerkonvensjoner som filmskapere kan bygge på for å skape enda mer komplekse og konsise fortellinger. 

Lettfattelig 
I store filmproduserende regioner som Nord-Amerika og Sørøst-Asia hviler produksjonen av gangsterfilm på et omfattende sett med skrevne og uskrevne regler, og vellykkede filmer kjennetegnes i stor grad av at de spiller på og kommenterer disse. 
Til sammenlikning er den norske gangsterfilmhistorien såpass spinkel og sporadisk at våre hjemlige regissører tilsynelatende føler et behov for å fortelle historier som er såpass enkle at selv mennesker som aldri har vært borti sjangeren kan følge dem uten problemer. 

Dette skyldes at norsk gangsterfilm hovedsakelig lages av regissører som ønsker å skildre en virkelighet som nordmenn flest har liten kjennskap til, og ikke — slik tilfellet er mange andre steder — filmskapere som velger sjangeren ut fra hva den tilbyr på et filmatisk plan. 
Og selv om dette i utgangspunktet er en god ting, kan det fort resultere i rotete og klønete filmer dersom formidlingsbehovet ikke balanseres av en grunnleggende sjangerforståelse. 

Lavbudsjett Irasj Asantis lavbudsjettproduksjon «Høvdinger» føyer seg inn i denne tradisjonen, når den stabler gangsterklisjeene oppå hverandre til den til slutt tipper over fra keitete til ufrivillig komisk. 
«Høvdinger» har en spilletid på beskjedne 75 minutter, men makter å presse inn nok rollefigurer og plott til å fylle en gjennomsnittlig norsk tv-serie. 
I begivenhetenes sentrum står den handlekraftige og selvoppofrende Morten (Anderz Eide), som knapt har kommet ut av fengsel etter å ha sonet en dom for sin yngre bror, før han får beskjed om at lillebror er skutt og ligger i koma. 

Dette blir opptakten til et par dramatiske dager hvor Morten må manøvrere gjennom et Oslo preget av gambling, narkotika, ulovlige boksekamper og brutale gjengoppgjør mellom albansk, russisk og pakistansk mafia. 
Det er alkoholiserte mødre, upålitelige partnere, oralsex på nattklubber og en omfattende møtevirksomhet bak lukkede dører på gatekjøkken og bilverksteder. 
Og i bakgrunnen spøker mafiabossen Igor i John Carews skikkelse, som av uforståelige grunner snakker engelsk, og lirer av seg replikker som «This town is mine now!». 

Lemfeldig 
I likhet med de fleste andre skuespillerne i «Høvdinger» er Carew best når han ikke snakker, for på sitt beste makter Asanti i å skildre en underverden av kynisk brutalitet utelukkende ved hjelp av harde ansikter og truende kroppsspråk. 
Men på tross av et par gode replikkvekslinger — hvorav den beste kommer når gangsteren Ali selger en Syria-billett til en ung jihadist — bidrar dialogen og den usannsynlige opphopningen av sjangerklisjeer til å punktere filmens seriøsitetsnivå. 

Som en prinsipiell tilhenger av kinovisning av norske lavbudsjettfilmer har jeg stor sans for «Høvdinger» som prosjekt, og derfor er det skuffende å konstatere at den gjør lite for å forbedre den norske gangsterfilmens rykte. 
",0
"Ni måneder etter soldatene dro, kommer konsekvensene av overgrepene
Arrene som blir igjen etter at krigen er over er temaet i «Agnus Dei» . 

FILM: 
På sitt stillferdige vis er «Agnus Dei» en film om helbredelse, i ulike former, om sår som leges i ulikt tempo og med ulikt og uforutsigbart resultat. 

Etter overgrepene 

Det er litt over et halvt år siden andre verdenskrig tok slutt, og et lite medisinsk team gjør seg klar til å forlate Polen og reise tilbake til hjemlandet Frankrike. 
Men så oppsøker en forskremt nonne lasarettet og trygler sykepleieren Mathilde (Lou de Laâge) om å følge med henne til klosteret, der en fødsel uventet nok er på gang. 

Det er ni måneder siden nonnene ble invadert av russiske soldater. 
Soldatene er borte, men konsekvensene av overgrepene de begikk, er synlige hos mer enn én av klosterets beboere. 
Den absolutte, avsondrede uskyld har hatt et brutalt møte med den absolutte, hensynsløse brutalitet, og sårene etter den konfrontasjonen er vidåpne. 

Spørsmålet om hva slags typer tro og retning det er mulig å holde fast ved, melder seg med tyngde. 
Og Mathilde, som er svært fremmed for nonnenes tendens til å tviholde på sine dogmer og prinsipper, må selv etter hvert konfrontere sine egne, kommunistiske tendenser, og prøve sine egne ideer ut mot virkeligheten. 

Kokett lettkledd 

I en film som holder så høy kvalitet, er det en gjennomgående irritasjon at tilværelsen på den krigsherjede polske landsbygda har vært gjennom et forskjønnende filter. 
At Mathilde og de andre går uten skjerf og hansker midt på vinteren, og med kokett innsvingte kåper med åpne halser, står ikke til troende. 
Så er da heller ikke «Agnus Dei» først og fremst ruglete realisme, men en lett oppstilt, følelsesladet fortelling om famlende forsøk på å få en skamfert tilværelse til å fungere, på sitt vis, til tross for alt. 
Det er et empatisk, lite drama, som får et ekstra humanistisk lag gjennom sin overraskende lyse slutt. 

Det er Mathilde som er tilskuerens stedfortreder, en moderne realist som reagerer på det lukkede universet hun inviteres inn i på samme måte som tilskueren er troende til å gjøre. 

Det er nonnene som blir de mest overraskende og frapperende skikkelsene, med sine høyst ulike grunner for å velge den ytre verden vekk, og så ikke klare å gjøre det, likevel. 
",1
"Balladen om de siste rockestjernene
Dokumentaren om Oasis' kometkarriere er forutsigbart morsom, overraskende analytisk og unødvendig intern. 

FILM: 10. og 11. august 1996 spilte Oasis to utendørskonserter for til sammen 250,000 mennesker i Knebworth nord for London. 
Og i den grad Oasis noensinne var verdens største band, var det nettopp disse to kveldene, da britpopen kulminerte i en eksplosjon av bredbeint, patriotisk allsangsentimentalitet, før den utmattet og tilfreds sjanglet hjemover for å ta fatt på hverdagen. 
Deretter gikk det bare nedover, både for Oasis og den musikalske bevegelsen de ble synonyme med, og selv om bandet ikke ble oppløst før i 2009, var det på mange måter her det sluttet. 
Resten var bare etterdønninger. 

Sjarmerende Mat Whitecross’ dokumentar «Oasis: Supersonic» både begynner og slutter med Knebworth-konsertene, som Noel Gallagher beskriver som en siste manifestasjon av rock’n’roll som en reell folkebevegelse, før kommersialismen og kjendiskulturen tok over og musikken ble redusert til et spin off-produkt av realityserier og instagramkontoer. 
Det er en interessant hypotese, ikke minst fordi «Supersonic» framstiller Gallagher-brødrene som overgangsfigurer som står med én fot i den gamle rockestjernemyten og den andre i dagens tabloide personkultus. 

For når man ser Whitecross’ film er det bare altfor lett å forstå hvorfor Noel og Liam Gallagher i en treårsperiode dominerte avisforsider og underholdningsnyheter over store deler av verden – men sett fra 2016 er det ikke innlysende at besettelsen hadde noe med musikk å gjøre. 
En stor del av opptakene vi får høre i filmen er nemlig grøtete og sidrompa leirbålsrock som så vidt makter å nappe i gåsehuden til en gammel fan, og er neppe egnet til å overbevise nytilkomne eller skeptikere. 
Derimot er det umulig å ikke la seg fascinere av Gallagher-brødrenes karisma, vidd og gudebenådede talent for sitatvennlige replikker. 
Hvis det noensinne har eksistert en duo som er skapt for reality-TV er det Noel og Liam. 

Intern Med unntak av Mountain Goats-, Superchunk- og Bob Mould-trommis Jon Wurster, er det kun én person som kan utfordre Noel Gallaghers status som den morsomste mannen i rock, og det er Liam. 
«Supersonic» viser brødrene fra sin beste side, og begge er usedvanlig reflekterte i sine analyser av rollen Oasis spilte i media og i livene til sine fans. 
Filmen er flettet sammen av arkivopptak og kommentarer fra de mest sentrale aktørene, men det er ingen snakkende hoder, hvilket betyr at vi aldri får se hvordan brødrene ser ut i dag. 
Dermed tvinges publikum til å bruke sine egne minner til å mane fram et oppdatert bilde av voiceoverens aggressivt beskjedne Noel og nøkternt melankolske Liam. 

«Supersonic»s store svakhet er da også nettopp at den forutsetter et relativt høyt nivå av kunnskap og interesse for Oasis, hvilket gjør filmen langt mer intern enn den burde være. 
For begravd under bandets opphavsmyte – som ble skrevet i stein en gang på midten av 90-tallet – ligger en universell historie om et brødrepar som aldri lot rikdom, berømmelse eller heltedyrkelse komme i veien for en sår og eksplosiv søskenkrangel som fortsetter den dag i dag. 

Med andre ord er dynamikken som gjorde det umulig for Oasis å forsette som band den samme som fortsatt gjør Gallagher-brødrene til uimotståelig tabloidstoff i et Storbritannia som aldri virkelig har kommet over sin ungdomsforelskelse i bandet. 
Et mer treffende bilde på popmusikkens utvikling de siste tjue årene skal man lete lenge etter. 
",1
"Anmeldelse:«Min lille søster» 

Et vaklende anoreksidrama som reddes av sin tolv år gamle hovedrolleinnehaver. 

FILM: 
Noen ganger er et ansikt nok. 
Noen ganger skal det ikke mer til for å skape stor filmkunst. 
Man kan gi ansiktet replikker, og sette dets mimikk inn i en sammenheng som lader hvert enkelt uttrykk med en kompleks og konkret betydning, men til syvende og sist er det ansiktets fysiske utforming og subtile gester som trekker publikum inn og tviholder på dets oppmerksomhet. 
Og det er nettopp et slikt ansikt «Min lille søster» og dens tolv år gamle hovedrolleinnehaver Rebecka Josephson er velsignet med. 

Anorektisk Josephson spiller Stella, en jente som aner at puberteten er i ferd med å nærme seg et sted i det fjerne, men som inntil videre lever i skyggen av sin vakre og talentfulle storesøster Katja. 
Katja er en dyktig kunstløper, og fra lillesøsters perspektiv synes hun å mestre tilværelsen på en måte Stella selv aldri vil være i stand til. 
Men Katja er ikke den eneste årsaken til at Stella tilbringer all sin ledige tid i ishallen, for den bråmodne tolvåringen er også forelsket i søsterens tyske trener Jacob. 

Det ingen vet er at Katjas jerndisiplin er i ferd med å ta knekken på henne. 
Og når Stella oppdager at søsterens strenge diett har utviklet seg til en alvorlig spiseforstyrrelse, sverger Katja henne til taushet ved å true med å fortelle alle om hennes følelser for Jacob. 
Dermed tvinges den lille søsteren til å bære en stor samvittighetsbyrde. 

Avdempet 
På et tematisk plan er «Min lille søster» en film om anoreksi, og tidvis knytter den dette an til en bredere kritikk av kroppspresset kvinner tvinges til å forholde seg til.Disse øyeblikkene oppleves imidlertid som avstikkere fra kjernefortellingen om en jente som hjelpeløst ser sin søster bli overmannet av irrasjonelle og selvdestruktive impulser. 
Og det er nettopp Stellas blikk som er filmens store styrke, for når filmens perspektiv skifter bort fra lillesøsters synsvinkel mister den mye av sin gjennomslagskraft. 

Det er vanskelig å understreke nøyaktig hvilket funn Josephson er. 
Ansiktet hennes stjeler oppmerksomheten hver gang hun opptrer på lerretet, og hennes kloke øyne og dempede mimikk uttrykker så mye med så lite at man skulle tro man hadde å gjøre med en veteran. 
Kanskje det faktisk er så enkelt som at det ligger i genene — det unge stjerneskuddet er tross alt barnebarn av Ingemar Bergmans mangeårige samarbeidspartner Erland Josephson. 

Ujevn 
Det er derimot ikke vanskelig å påpeke feil og mangler ved «Min lille søster». 
I visse scener blir for eksempel regissør og manusforfatter Sanna Lenkens hensikter såpass gjennomskuelige at man rives ut av historien. 
Et annet element som ikke alltid fungerer like bra, er sammenstillingen av Josephson og hennes motspiller Amy Deasismonts svært ulike spillestiler. 
For mens Josephson gestalter Stella med en uanstrengt naturalisme, spiller Deasismont Katja med en melodramatisk oppstyltethet som sender tankene hen til det gamle Hollywood. 

Det er et interessant valg som understreker de mange motsetningene mellom søstrene — barn/ung kvinne, lubben/slank, avslappet/anspent, bedagelig anlagt/disiplinert — men som sannsynligvis krever en mer erfaren regissør for å fungere optimalt. 
«Min lille søster» er full av slike små skjønnhetsfeil, men Josephsons innsats i hovedrollen veier opp for de aller fleste av dem. 
",1
"Den eneste grunnen til å se denne filmen er at man er i slekt med en av de involverte
Bryan Cranston og James Franco tærer på publikums velvilje i «Why Him?». 

FILM: 
Det er få ting amerikanerne er mer glade i å lage komedier om enn fedre som fortviler over tanken på at døtrene deres skal ha et seksualliv. 
Som regel er disse historiene konstruert som en skjult krig mellom fedre og (potensielle) svigersønner, hvor kampen om kvinnens gunst utkjempes som en konkurranse i nevrotisk, patriarkalsk eiesyke. 
John Hamburgs «Why Him?» har ambisjoner om å ta et oppgjør med denne klamme tradisjonen, men før den kommer i nærheten av dette poenget sleper den sitt publikum gjennom hundre forbløffende, uforklarlig, spektakulært – ja, nærmest imponerende – umorsomme minutter. 

Mislykket Å se «Why Him?» er som å tilbringe to timer fastspent i en berg-og-dal-bane-vogn som verken går opp eller ned, bare langsomt, langsomt bortover, mens livet passerer i revy av ren og skjær kjedsomhet. 
Faktisk er den så fundamentalt tonedøv og humoristisk mislykket at man får følelsen av å se en uferdig film – en skisse som verken er ferdig klippet eller lydlagt skikkelig. 

Denne totale komifaglige svikten kommer på toppen av det som i utgangspunktet er et døllt premiss – konservativ, overbeskyttende far i klinsj med datterens nyrike, utagerende kjæreste – og en estetikk så virkelighetsfjern at det ikke finnes så mye som en eneste liten knagg å henge sitt emosjonelle engasjement på. 
Dersom man ikke er i slekt med noen av de involverte, finnes det rett og slett ingen grunn til å se «Why Him?». 

Inkompetent James Franco er en karismatisk og allsidig skuespiller, men som mediepersonlighet er han irriterende som få, og her skrur Hamburg denne irritasjonsfaktoren opp til elleve. 
Takket være en rekke dårlige filmrollevalg begynner Bryan Cranston nå for alvor å tære på godviljen han bygget opp med «Breaking Bad» og «Malcolm i midten», og «Why Him?» fortsetter denne traurige trenden. 

Det tilhører sjeldenhetene at man får se amerikanske komedier på norske kinoer som ikke tilfredstiller grunnleggende krav til sjangerkompetanse, men «Why Him?» er unntaket som bekrefter regelen. 
Og selv om den dermed har en viss nytteverdi i undervisningssammenheng som et eksempel på hvordan man ikke skal lage film, finnes det ingen grunn til at mennesker skal utsette seg for dette av egen fri vilje. 
",0
"- Enda en middelmådig, oppskriftsmessig Marvel-film
Anmeldelse: 
«Ant-Man». 

FILM: 
Helt siden Marvel Studios først kunngjorde at den krympende superhelten Ant-Man skulle få sin egen film, har prosjektet vært omtalt som studioets første potensielle flopp. 
Og da den opprinnelige regissøren og manusforfatteren Edgar Wright i fjor trakk seg fra prosjektet like før innspillingen skulle starte var det mange som avskrev filmen fullstendig. 

Liten Paul Rudd spiller innbruddstyven og surrehuet Scott Lang som lokkes inn i rollen som superhelten Ant-Man av vitenskapsmannen Hank Pym (Michael Douglas). 
Pym står bak den revolusjonerende krympeteknologien som gir Ant-Man superkrefter, og ønsker å forhindre at teknologien hans skal komme på avveie. 
Sammen med Pyms datter (Evangeline Lilly) pønsker de derfor ut en plan for å sabotere den grådige Darren Cross' plan om å lage en hær av mikroskopiske supersoldater. 

Fra Marvels side var «Ant-Man» alltid tenkt som en mindre, særere og mer gjennomgående humoristisk film som var ment å skulle ekspandere Marveluniverset hinsides blockbustersjangeren. 
Men når man ser hvilken film regissør Peyton Reed har levert, er det åpenbart at studioet ikke har turt å la filmskaperne være sære eller morsomme nok. 
For med unntak av et par visuelt oppfinnsomme scener mot slutten, er «Ant-Man» oppsiktsvekkende tro mot Marvel-oppskriften. 

Oppskriftsmessig 
Denne oppskriften er selve nøkkelen til Marvels suksess, og baserer seg på at studioets velsmurte produksjonsapparat glatter ut de fleste av regissørenes individuelle særegenheter. 
En Marvel-film kjennetegnes av lyse farger, tørrvittig dialog, påklistret patos, og en kjedelig tredjeakt som hovedsakelig består av meningsløse dataanimerte slåssescener. 
Helt siden den første «Captain America»-filmen ble en hit har Marvel produsert spillefilmene sine som episoder i en blockbusterføljetong, og i realiteten er det større uttrykksmessig spennvidde i en sesong av «Game of Thrones» enn det er mellom «Ant-Man» og «Avengers 2». 

«Ant-Man» inneholder elementer av komedie og kuppfilm, men den er verken morsom eller rendyrket nok til å kvalifisere som noen av delene. 
Rudd framstår som langt kjedeligere og mer anonym enn man er vant til å se ham, hvilket er merkelig når man tar i betraktning at han selv har vært med på å skrive manus. 

Skuffende Filmens virkelige stjerne er Michael Peña, som står for samtlige av de komiske høydepunktene, men dessverre er han avspist med en liten birolle. 
Dette er symptomatisk for «Ant-Man», som til syvende og sist er noe langt mer skuffende enn en flopp — nemlig enda en middelmådig, oppskriftsmessig Marvel-film. 
",0
"Denne mannen er mer skremmende enn all verdens zombier til sammen
Sesongåpningen av «The Walking Dead» er farlig nær torturporno. 

Forrige sesong av «The Walking Dead» endte på tidenes, for ikke å si endetidenes cliffhanger , da våre postapokalyptiske helter ble tatt til fange av den mystiske skumlingen Negan, som elle-mellet seg fra den ene til den andre for å finne ut hvem han skulle ta livet av for å statuere et eksempel. 
Og før vi fikk se hvem det ble gikk sesongen i svart. 

Stuntet har sikkert gitt mening markedsføringsmessig, men kunstnerisk lå det an til å bli en tap/tap-situasjon. 

I «beste» fall var det bare en overflødig statist som ble knerta, og all seigpiningen over sommeren ville føles som ren erting. 
Eller de går all in og tar en av hovedpersonene av dage, noe man i så fall vil få langt mindre emosjonell payoff for nå siden båndene vi har knyttet med dem kjennes langt svakere etter flere måneder i dvale enn på slutten av en intens sesong. 
Antiklimaktisk ville det altså blitt, uansett. 

Psykologisk kammerspill 

Jeg skal ikke avsløre noe her, men kan si såpass at sesongåpningen kommer seg tålelig greit gjennom dette, takket være noen strategiske småflashback som minner oss på hvem disse menneskene er og hva som står på spill, før den et stykke uti episoden viser oss hva som faktisk skjedde i alt sitt grafiske groteskeri. 
Hvis det er sprutende hjernemasse du vil ha, så kommer du ikke til bli skuffet. 

Episoden for øvrig er et psykologisk kammerspill mellom gruppeleder Rick (Andrew Lincoln – som fortsatt opererer på sine to skuespillergir: hvesende sinne eller gråtkvalt tusenmetersblikk – er langt unna dørterskelen til Keira Knightley med valpeblikk og tekstplakater i «Love, Actually») og den sprut, spenna gærne Negan, som med sitt psykopatflir og sin kjæreste venn Lucille – et balltre dandert med piggtrådparykk og kjøttrester – virker å bli denne sesongens viktigste vitamininnsprøytning. 

Fans av tegneserien vet at vi står foran en av de mest fengende historielinjene hittil, og at Negan er en antagonist fra øverste hylle. 

Og Jeffrey Dean Morgan (som spilte The Comedian i adapsjonen av «Watchmen») kler rollen som hånd i hanske. 
Denne mannen er mer skremmende enn all verdens zombier til sammen. 

Reinspikka sadisme 

Negan bruker episoden på å prøve å knuse Rick, både psyken hans og hans autoritet som leder. 
«The Walking Dead» har aldri vært så opptatt av store moralske dilemmaer eller eksistensielle spørsmål som den gir seg ut for, som hvordan finner man håp i en verden uten fremtid, hvor langt kan man gå for å overleve uten å miste sin menneskelighet, og hvorfor er det ingen som gir stakkars Carl en hårklipp? 
Den er mer interessert i å bruke zombieapokalypsen som boltreplass for reinspikka sadisme mot sitt rollegalleri, og med Negan som avatar kan manusforfatterne virkelig meske seg i det mørkeste menneskesinnet har å by på. 

Og når man ikke har så mye mer på hjertet enn det, og mange av karakterene er såpass flate som de er, er dette farlig nær ved å bli torturporno. 

Men det «The Walking Dead» mangler i emosjonell tyngde tar den igjen i blod, gørr og knuste hodeskaller. 
Og det kan være ganske moro, det også. 
",1
"Tar julestemning
Magien uteblir i grøtete fortelling. 

FILM: 
«Jeg heter Hugo Jul, og jeg elsker jul», sier en overivrig unggutts overstemme. 
Men da han klønete knuser en magisk julekule, får den årvisst besøkende nissegutten Pixy en slags pubertetsprogeria, med akselererende aldring og tiltagende skjeggvekst. 
Manusforfatter og regissør Carsten Rudolfs reinsdyr flyr derfor Hugo og søsknene alene til Nisseland for å redde Pixy, men onde Evol, fangenskap, forhekselse og forvandling står i veien for å oppheve magien. 
Og hjemme venter foreldrene overraskende ubekymret. 

Tar julestemning 

Julefilm er en vanskelig sjanger, med svært få vellykkede eksempler som tåler gjentatte gjensyn. 
«Det er det vakreste jeg noen gang har sett,» sier storesøster i sleden over skyene, og «Det er den beste risgrøten jeg har smakt» rundt nissebordet. 
Dette er ikke metakommentarer om filmens kvalitet. 
«Familien Jul i Nisseland» svikter dessverre på de fleste områder, og på sitt verste gir den ikke, men tar julestemning. 
Fortellingens puslete plott er like hult og skjørt som den knuste julekula, og det visuelle uttrykket er like magisk som kjøpesenterjuleutstillingen i åpningen av filmen. 
Komedie-, drama og spenningsstoffet spjærer stadig vekk, og kostymene og maskene (som det voksende skjegget til Pixy) står rett og slett ikke til troende. 
De svært svake spesialeffektene viser liten respekt for et godt vant, kresent barnepublikum, og dubbingen fra dansk til norsk er tidvis udynamisk og kantete, med klang av tomme rom. 

Dansk jul 

Uten noen autoritær grunnbok, er nissemytologien prisgitt et vell av apokryfe tekster. 
Egenskapene nissene gis er så mangt, men oftest fint lite. 
Nisseverdenen i denne filmen har klare skiller mellom godt og ondt, og enkle, klart definerte løsninger på problemer. 
Det mangelfulle innholdet er slurvete pakket inn, og filmen er alt i alt lik en meget skuffende julegave: 
Det du trodde var en sommerferie med røde pølser og bading – en dansk juli! – var heller en dansk jul. 
",0
"Mel Gibsons nye film:Dette er krig som porno 

Helteeposet «Hacksaw Ridge» føles som et besøk på slakterhuset. 

FILM: 
Dette er krig som porno. 
«Hacksaw Ridge», et actiondrama fra stillehavsfronten under 2. verdenskrig som også er Mel Gibsons comeback som regissør, skal liksom vise frem krigens i all sin gru, men ender med å vise den frem i all sin blodpumpende glede. 
Av spilletiden på to timer er den siste et stykke orgasmisk voldsvellyst. 
Her er kjærlige nærbilder av avrevne lemmer, blodsprøyter og brennende kropper i sakte film, tusen korte plaskelyder fra kuler som entrer kropper, for sikkerhets skyld skrudd opp over alt annet på soundtracket. 

Fascinert av lidelse 

Det føles intenst spekulativt, selv om det kanskje ikke egentlig er det, eller i alle fall ikke bare det. 
Om Mel Gibson har et gjennomgangstema som filmskaper, må det være nettopp den åndeløse opptattheten av lidelse, og for de som blir utsatt for tortur og uutholdelige smerter på grunn av en høyere hensikt. 

Den fascinasjonen brøler gjennom «Braveheart» fra 1995 og i den bloddryppende filmen om historiens viktigste offerlam, «The Passion of the Christ» fra 2004. 
Fortellinger om mennesker som kan forstås som martyrer, om sår og skader som tegn på å være utvalgt og oppofrende, synes å appellere til den konservative katolikken Gibson. 
For denne anmelder føles det mest ubekvemt å se alle lammene han ivrig og andaktsfullt leier mot slakterhuset, nærmere bestemt skrenten Hacksaw Ridge, som måtte forseres som en del av det blodige slaget om Okinawa i 1945. 

Virkelig historie 

Men først og fremst forteller «Hacksaw Ridge» den oppsiktsvekkende virkelige historien om Desmond Doss (Andrew Garfield). 
Doss var adventist og pasifist, men insisterte på å være med ved fronten som sanitetsarbeider, samtidig som han insisterte like hardt på at han aldri skulle ta i et våpen. 

Dette fikk han til, til offiserenes og medsoldatenes frustrasjon - en frustrasjon som gikk over i beundring da Doss insisterte på å bli værende i ingenmannsland etter at troppen hans hadde gjort retrett, hente sårede og fire dem ned skrenten til trygghet. 
Han reddet et sted mellom femti og hundre liv, og er den eneste pasifisten som har mottatt den amerikanske medal of honor. 

Lek med papirdukker 

Andrew Garfield er en følsom skuespiller, og klarer å gi noe mer til en rolle som på papiret er flatt heroisk: 
Hans Desmond er både kvikk og mildt bedøvet, så styrt av troen og prinsippene sine at mye av det som skjer, liksom ikke helt trenger inn til ham. 
Det er som om dette er kilden for den blinde og ekstreme tapperheten han etter hvert legger for dagen. 
Hugo Weaving spiller Desmonds far, fylt til bristepunktet av traumer fra forrige verdenskrig og tilbøyelig både til å slå og bøtte ned brennevin, og i likhet med Garfield gjør han sitt for å heve det platte manuset. 

For om den sønderrevne kroppene i «Hacksaw Ridge» føles i virkeligste laget, føles ikke filmen på noe tidspunkt som om den handler om virkelige mennesker. 
Kjærlighetshistorien mellom Desmond og sykepleierkjæresten Dorothy (Teresa Palmer) har like mye nerve som en oppstilt lek med papirdukker, med søte liksomfrekkheter lagt inn, i en skjematisk og dørgende upersonlig kurtise. 
Soldatene er alle miksturer av eplekjekk-men-god-på-bunnen, i litt ulikt blandingsforhold, og sentimentaliteten som uunngåelig siver inn gir alt blodet en emmen smak av sukker. 

Krig er vondt og vanskelig. 
Mel Gibson gjør den vond og banal. 
",0
"Anmeldelse:«Skjærgården» 

Amatørfilmen «Skjærgården» er så dårlig at den ikke engang fortjener slakt. 
Så la oss snakke om filmpolitikk. 

FILM: 
Selv for en uttalt tilhenger av kinovisning av norske lavbudsjettsproduksjoner er det ikke alltid lett å finne gode argumenter for hvorfor denne typen film skal verdiges en plass på norske kinoer. 
For selv om en slik praksis iblant resulterer i at publikum får mulighet til å se genuint interessante filmer som Mariken Halles «Verden venter» på det store lerretet, betyr det som oftest at uheldige kinogjengere ender opp med å kaste bort tid og penger på amatørproduksjoner som «Utburd», «Høvdinger» og nå altså «Skjærgården». 

Kvalitet «Skjærgården» er en platt og ubehjelpelig amatørfilm som mest av alt minner om en sjangerøvelse laget på medialinja på videregående. 
Utgangspunktet for denne selverklærte grøsseren er at tre ungdommer kjører på en jente med båt, og deretter etterlater henne for å drukne i havet. 
Og når trioen ti år senere ferierer i den idylliske sørlandske skjærgården blir de angrepet av en mystisk skikkelse med forbindelser til fortidens synder. 

At «Skjærgården» er en pinlig amatørmessig film er åpenbart for alle som har sett traileren, og det tjener ingen hensikt å bruke spalteplass på å forklare alle måtene den mislykkes på. 
«Skjærgården» er så dårlig at den ikke fortjener slakt, og ideelt sett burde noen ha satt ned foten lenge før den kom i posisjon til å bli slaktet. 
Filmer som dette har ingenting på kino å gjøre, og det faktum at det bare blir flere og flere av dem på norske kinoer sier mye om ståa i den hjemlige filmoffentligheten anno 2016. 

Legitimitet 
De siste årene har bunnen falt ut av det norske kinomarkedet, med det resultat at de små filmene bare blir mindre og mindre. 
Og når en profesjonell konsulentstøttet produksjon som «Dirk Ohm» ender på 3200 solgte billetter, bidrar det — enten man liker det eller ikke — til å øke legitimiteten til amatørfilmer som «Skjærgården». 

Det store spørsmålet er hva de langsiktige konsekvensene av å vise denne typen filmer på kino vil være. 
For ved å slippe til produksjoner som dette punkterer kinobransjen frivillig illusjonen om at kinovisning er et kvalitetsstempel i seg selv. 
Bare noe så enkelt som «Skjærgården»s elendige bildekvalitet er nok til å rokke ved forestillingen om at kinoen representerer en slags opphøyd audiovisuell opplevelse. 

Politikk 
Tar man de nye kravene til etterhåndsstøtte (35 000 solgte billetter) med i betraktningen begynner man å se spor av en polarisering som minner om den som det siste tiåret har blitt stadig mer markant i Hollywood. 
I USA domineres kinoplakatene i skremmende grad av blockbustere, franchisefilmer og trivielle lavbudsjettsgrøssere, mens de kunstnerisk ambisiøse filmene forvises til filmfestivaler og arthauskinoer. 
For jo mer marginalisert den sanne filmkunsten blir, jo lettere blir det å argumentere for at markedets lov er den eneste gyldige. 
",0
"Varmt om sangerinnen som ikke kunne synge
Men «Florence Foster Jenkins» feiger ut på slutten. 

FILM: 
Hvor stor og diamantbehengt kan en livsløgn bli, og hvor langt kan den gå? 
I tilfellet «Florence Foster Jenkins» kommer den helt til Carnegie Hall. 

Rik og hjertegod 

For tittelpersonen er førtiårenes verdenskrig lite annet enn triste meldinger på radio. 
Florence Foster Jenkins (Meryl Streep) er litt enkel, veldig hjertegod, og fryktelig rik. 
Hun elsker å synge og opptre. 
Florence kunne ikke truffet en tone om det sto om livet. 
Likevel står en liten hær av dirigenter, sanglærere og venner klar til å applaudere de små konsertene hennes, fordi det gjerne drypper noen dollar fra den sjenerøse velgjøreren etterpå. 

Fremst i rekken er ektemannen St. Clair (Hugh Grant), som ømt legger sin syfilissyke kone hver kveld, før han stikker en tur til elskerinnen. 
Men omgivelsene får problemer når Florence insisterer på å synge i Carnegie Hall, for et publikum hun er sikker på vil være like velvillig stemt som vennene. 

Klovnete og varmt 

Historien som ligger til grunn for «Florence Foster Jenkins» er sann nok, men filmen selv er en lakkert komedie, lagt til et nostalgiens New York som ser ut som en samling danderte kulisser mer enn noen virkelig by. 
Spillet i bakgrunnen er klovnete stort. 
Men Streeps Jenkins er ingen karikatur, hun er en barnlig middelaldrende dame fylt av den oppriktigste av alle lidenskaper; for potensialet for å bli henført av musikk. 

Hugh Grant gjør en rolle som minner om hans tidligere roller, som belevent kavende, men han får fint fram omsorgen i St. Clair: 
Han har mye å tjene økonomisk på å bygge opp under Florences illusjoner, men gjør det først og fremst av hengivenhet, for ikke å legge til byrden i et liv der det allerede har vært mye vondt. 
Etter hvert stilles det også subtilt spørsmål om ikke Florene selv skjønner at hun blir lurt, men også innser at det er enklest slik, for alle. 

Akkurat idet «Florence Foster Jenkins» er i ferd med å få nye dimensjoner, feiger regissør Stephen Frears ut, og det hele kulminerer i emmen sentimentalitet. 
Det er en skuffende slutt på en tøysete film som er svært varm, og som ikke ville trengt å fortelle at den er det. 
",1
"Anmeldelse:«The Hateful Eight» 

Quentin Tarantino gjør det meste riktig helt til han bestemmer seg for å drukne alt og alle i blod. 

FILM: 
Det kunne ikke åpnet mer forlokkende eller mer uhellssvangert. 
I vidunderlig vidvinkel kommer en diligence kjørende gjennom snøen i Wyoming, mens Ennio Morricones spesialkomponerte strykermusikk er et smektende forvarsel om kulene som skal smelle og blodet som skal flyte. 

Det fortsetter like bra. 
En dusørjeger, en tidligere nordstatsoffiser ved navn Marquis Warren (Samuel L. Jackson) trenger haik gjennom snøstormen, og må forhandle med kusken og med vognens passasjerer: 
En buldrende kollega med bakkenbarter (Kurt Russell) som er lenket til en sjaskete og sammenbitt kvinne (Jennifer Jason Leigh); han frakter henne til galgen i nærmeste by og er ikke vennlig stilt mot uvedkommende. 

Krympende folketall 

Drøftingene om hvem som kan komme til å true, hjelpe eller beskytte hvem er passelig barske, og hardner når en fjerde passasjer, en fersk sheriff med honningsmurt sørstatsdialekt, trenger hjelp — og desto mer når de fire stanser ved en øde landhandel og må forholde seg til de som har søkt tilflukt der: 
En aldrende general (Bruce Dern), en teatralsk brite (Tim Roth), en handlekraftig meksikaner (Demian Bichir) og en mystisk langlugg (Michael Madsen). 

Hvor mange som er hva de gir seg ut for å være, er høyst usikkert, men den tallkyndige tilskuer vil raskt kunne slå fast at de er ni og ikke åtte i tallet. 
Ikke at det spiller noen stor rolle. 
Dette er Quentin Tarantinos film, og det tilsier at folketallet kommer til å krympe drastisk, før snarere enn siden. 

Spaghettiwestern-hyllest 

Quentin Tarantino, Hollywoods største vandrende filmleksikon og mest berømte tidligere videosjappeansatte, legger seg tettere og tettere på regissørene han beundret som tenåring. 
Inspirasjon har blitt til imitasjon. 
Denne gang er det Sergio Leone, westernsjangrens store vasall, som hylles. 
Særtrekkene fra Leones filmer — de ekstreme nærbildene, de poetiske landskapene betraktet fra ståstedet til en mørk silhuett, de lange blikkene før de brå skuddvekslingene — er alle å finne her. 

Som alltid i Tarantino-filmer er rollene besatt med treffsikker teft. 
Det er som om det er et eller annet det bare er Tarantinos kamera som finner i ansiktene til Samuel L. Jackson og Kurt Russell, som gjør at man blir helt trollbundet av å se dem blåst opp på kjempelerretet. 
Og han er den eneste som noen gang har visst hva han skal gjøre med Michael Madsen, som også her utstråler et spesielt sammenkok av sårhet og sosiopati. 
Så er det ikke alle rollene som lever opp til sine egne profilbilder. 

Verken Madsen eller Bichir får nok lys og luft til å vokse til minneverdige skikkelser. 
Og Tim Roths britiske posør er både underskrevet og overspilt. 

Leone og Christie 

Nesten hele dramaet skal foregå inne i den glisne landhandelen. 
Dette er noe av det som gjør «The Hateful Eight» til en underlig affære med pussige motsetninger. 
Det er en film som gjør et stort nummer av å ha en majestetisk 70 mm-versjon, som vises på kinoene som kan takle den slags — men er i praksis et tett kammerspill mer enn et episk drama. 
Utenom åpningsscenen er det nesten ingen av de panoramiske avstandsbildene som gjør de gamle 70 mm-filmene så overveldende. 
Leone-fernisset virker utvendig, som et blodrødt skall over det som i egentlig er en Agatha Christie-roman, en historie fra et lukket rom der det er om å gjøre å redusere ned til den største skurken. 

Og etter to forrykkende timer kommer en skuffende siste tredjedel. 
«The Hateful Eight» bygges opp som et mysterium, en trykkoker som rommer en håndfull rasende aktører som har gode grunner til å være sinna. 
Det er mange interessante veier ut av denne situasjonen. 
Den minst interessante er å rive opp hagla og pumpe løs. 
Nedturen blir enda litt brattere når en setter «The Hateful Eight» opp mot det åpenbare forbildet: Sergio Leone. 

Mangler det taktiske 

I en av Leones mest berømte scener, den treveis skuddvekslingen på slutten av «Den gode, den onde og den grusomme», må de tre revolvermennene ta et avgjørende taktisk valg: 
Hver av dem kan skyte en av de to andre, og må vurdere hvem av de andre de må komme i forkjøpet, som er mest troende til å skyte nettopp dem. 
Leone seigpiner tilskueren i det som føles som et lite sekel, mens Morricones musikk stiger og stiger mot det uunngåelige klimakset. 

Tarantinos skuddvekslinger mangler det samme, taktiske elementet, og dermed den samme spenningen. 
Forsøkene i å komplisere dem, er for det meste banale. 
Unntaket er konfrontasjonen mellom Samuel L. Jacksons hevnlystne oberst og Bruce Derns rasistiske hærfører med nok av svarte liv på samvittigheten. 
Fantasien om hevn er et gjennomgangstema i alle Tarantinos filmer. 
I de senere år har han latt det være en motor for fantasifulle og kontrafaktiske omskrivninger av verdenshistorien, og der de undertrykkede — kvinner i «Kill Bill», jøder i «Inglourious Basterds», slaver i «Django Unchained», får ta durabelig igjen for nedverdigelsen de har blitt påført. 

Vedvarende raseri 

«The Hateful Eight» spinner videre på sistnevnte, og på en mer interessant måte: 
Her er det etterdønningene fra den amerikanske borgerkrigen som skaper det vedvarende raseriet, med tapere som på ingen måte har tenkt å forandre seg selv om de har tapt, og seierherrer som fremdeles får de andres forakt i ansiktet hele tiden — til de tar igjen ved å bruke den samme forakten mot de foraktelige. 
Rasismen gjøres til noe du selv snubler i, og stuper rett inn i ditt eget endelikt. 

Det er en fascinerende duell med Dern og Jackson i toppform, selv om det er verd å bemerke at utfordringsspillet mellom dem minner sterkt minner sterkt om noe Tarantino har skrevet før: 
Den livsfarlige replikkvekslingen mellom Dennis Hopper og Christopher Walken i «True Romance». 

Ønsket orgie 

«The Hateful Eight» er full av kvaliteter, men ikke helt gjennomført. 
Den ligner både på Leone og Christie, men mangler det beste fra begge. 
Quentin Tarantino er en analytisk mann som litt for ofte gir etter for sine mest primitive instinkter. 
Det skjer også her, og det er grunnen til at det tredje avsnittet både er det mest actionfylte og det kjedeligste. 
Men for de mange tusen, eller millioner, som elsker ham nettopp for dette, vil «The Hateful Eight» være nettopp orgien de ønsker seg. 
",1
"Anmeldelse:«Magic Mike XXL» 

Strippeoppfølger frir til dem som gjerne vil på strippeshow i utgangspunktet - og vil tenke at hjertet er med i avkledningen. 

FILM: 
Mye blir litt dummere i andre runde. 
Steven Soderberghs «Magic Mike» fra 2012 var et smart underholdningsdrama og en spiss kommentar til et finanskriserammet USA, sett fra ståstedet til en mannlig stripper som ikke fant annet å leve av enn kroppen sin. 
Oppfølgeren, «Magic Mike XXL» er mer av et glinsende frieri til de som kunne tenke seg å gå på strippeshow i utgangspunktet. 

Målgruppe hei, hei, hei 

Målgruppa annonseres med fanfare og blinkende lys ved at de fem adonisene i hovedrollen snakker inderlig og alvorlig om hvor ille det er at middelaldrende kvinner ikke blir sett og verdsatt av ektemennene sine, og hvor mye det gir dem å kunne være en motvekt til denne urettmessigheten. 

En tanke: 
Hvordan ville det blitt mottatt om en minibuss full av unge, kvinnelige veldreidheter la ut om hva for en viktig jobb det er å gi godt voksne ektemenn et frirom fra sine misfornøyde, masete koner - ved å kle av seg for dem? 
Hm. 

«Magic Mike»-filmene er basert på skuespiller Channing Tatums egne erfaringer som stripper. 
Noen år seinere har rollefiguren hans, Mike, fått møbelbedriften sin i gang, men lokkes tilbake til det gamle livet når de gamle vennene fra truppen «The Kings of Tampa» vil ha ham med for å kunne konkurrere under en stripperfestival. 

Være seg selv 

Slik blir «Magic Mike XXL» også en slags vi-setter-opp-et-show-film, drevet av de forskjellige bekymringene til kroppstempler hvis selvfølelse ikke er på langt nær like bulende som magemusklende. 
Moralen er at man når best fram hvis man ditsjer brannmannskostymet og er seg selv. 
Det er smått naivt, litt søtt, og gjort med tiltalende selvironi. 

Matthew McConaughey, som stjal scene etter scene i første runde, er vekk. 
I hans sted har Joe Manganiello («True Blood») fått en utvidet rolle. 
Som skuespiller er Manganiello en trekubbe, om enn i lakkert teak. 
Da er det gøyere å se på den likeframme sparringen mellom Mike og den scruffy fotografspiren (Amber Heard) han trekkes mot, og ikke minst, se Tatum danse. 
Det gjør han fremdeles med bravur, selv om det ikke lenger står om livet. 
",0
"Anmeldelse:«Southpaw» 

Filmen er en svak sparringspartner for imponerende Jake Gyllenhaal. 

FILM: 
De mest minneverdige filmbokserne har alle en ring der de formidable fysiske kreftene deres ikke kan hjelpe dem. 
Rocky Balboa hadde sitt fåmælte ønske om flukt fra smågangstervirkeligheten. 
Jake LaMotta hadde den vulkaniske aggressiviteten som bortimot eneste utløp for alt sammen. 

Billy Hope i «Southpaw», spilt av Jake Gyllenhaal, er skapt for å være noe av det samme. 
Billy har et krigerinstinkt som også gjør ham vergeløs i mer enn én forstand. 

Han er kjent for først å våkne til liv når han har tatt imot så mye bank fra motstanderen at han nesten ikke kan stå, og han må aktivere mentale og emosjonelle muskler, som han aldri har brukt før, når den handlekraftige kona (Rachel McAdams) forsvinner ut av sagaen, regninger må betales og barn må passes på. 

Pasjonert og grunn 

Jake Gyllenhaal har funnet noe fint i seg selv i de siste årene, med filmer som «End of Watch» og «Prisoners». 
Han har en intens tilstedeværelse og et ekspressivt kroppspråk som gjør at han har en spesiell troverdighet i roller som umiddelbare, aggressive machomenn som lar fysikken snakke. 

Rollen som den brølende Billy er imponerende, og altfor god for filmen han er plantet i. 
For verden som omgir Billy er like paddeflatt som det etterhvert grundig innbankede ansiktet hans: 
Familielivet før fallet er som en overlakkert Facebook-oppdatering, motstanderne er breiale og ingen luksusvarer kan synes uten at logoen er vendt demonstrativt mot publikum. 

Melodramatikken gjør grunnheten tydeligere. 
Og det er begrenset hva en godt forankret Forest Whitaker kan gjøre som den skeptiske treneren som skal hjelpe den falne mesteren opp igjen, når han henvises til å gjenfortelle liksomrørende anekdoter om skjebnen til underutviklede offerlam-biroller. 

Tøff i trynet 

Regissør Antoine Fuqua, som vanligvis er god på slike hypermaskuline historier, går ufravendt og sikkert inn i de mange duellene. 
I likhet med skuespillerne sine er han en dyktig fagperson fanget i en historie som er tøff i trynet, men som på ingen måte gir ham en utfordring som er ham verdig. 
",0
"Magisk-realistisk realitetsorientering
«A Monster Calls» starter som en skarp kritikk av klisjeer fra fantasy og «young adult»-fiksjon, men står ikke løpet ut. 

FILM: 
Dersom man lister opp ingrediensene i J. A Bayonas «A Monster Calls», er det lett å trekke forhastede konklusjoner om hva slags film man har med å gjøre. 
Dette er nemlig en fortelling lagt til en engelsk småby preget av overskyede himler, uforklarlig luksuriøse teglsteinshus og allestedsnærværende skoleuniformer, hvor skilsmissebarnet og mobbeofferet Conor oppsøkes av et gigantisk tremonster som forteller ham mystiske eventyr og profetier. 
Og som ikke dét var nok må han hanskes med en kreftsyk mor som blir svakere for hver dag som går. 

Subversiv 
Det er med andre ord lett å forestille seg en klassisk fortelling om en gutt som reddes ut av et grått og deprimerende liv, og slynges inn i en magisk verden hvor hverdagens pinsler settes inn i en ny kontekst som skaper en følelse av balanse og rettferdighet – en slags blanding av «Gutten og jernkjempen» og «Harry Potter». 
Og det er akkurat det regissør J. A. Bayona og manusforfatter Patrick Ness – som også har skrevet romanen filmen er basert på – vil at man skal tro. 

Det mest originale grepet i «A Monster Calls» – og den eneste grunnen til at noen kommer til å snakke om denne filmen etter den har gjort sine runder på kino og streamingtjenester – er nettopp at den avfeier disse klisjeene som forførende løgner mennesker klamrer seg til når det blir vanskelig å konfrontere virkeligheten. 
Det er en god innfallsvinkel til både moderne fantasy og «young adult»-sjangeren, men «A Monster Calls» går ikke langt nok til å bryte ut av den kitschpregede estetikken den bruker til å lokke publikum inn i fortellingen. 

Konvensjonell 
På et tematisk plan er «A Monster Calls» en film i tradisjonen etter «Brødrene Løvehjerte», men på grunn av den plastiske produksjonsdesignen og Bayonas konvensjonelle regi oppnår den aldri den samme nivå av emosjonell oppriktighet. 
Og innenfor disse rammene får heller ikke Felicity Jones, Sigourney Weaver, Liam Neeson og den unge hovedrolleinnehaveren Lewis MacDougall anledning til å utvikle rollefigurene sine hinsides arketyper. 

Konsekvensen er at «A Monster Calls» til syvende og sist ender opp langt nærmere den typen Hollywod-film den i utgangspunktet tar avstand fra, for det er langt fra alle fintene og avledningsmanøvrene som leder i subversiv retning. 
Altså tar «A Monster Calls» sin plass i kinolandskapet som et klassisk eksempel på en fantasyfilm som får mye ut av et moderat budsjett, men som snarere enn å stole på sine originale ideer prøver å få i pose og sekk, uten helt å lykkes med noen av delene. 
",1
"Anmeldelse:«Tale of Tales» 

På sitt beste byr «Tale of Tales» på grotesk og spektakulær freudiansk filmpoesi. 

FILM: 
Dykker man dypt nok ned i et folkeeventyr vil man før eller siden støte på en kjerne av dunkle allmennmenneskelige drifter av typen som i våre dager holder psykologstanden i arbeid. 
I eventyrene er disse driftene som regel pakket inn i et metaforisk og noenlunde barnevennlig symbolspråk, men i den burleske «Tale of Tales» har Matteo Garrone satt seg fore å løfte fram alle de groteske og perverse elementene som lurer under overflaten i den italienske eventyrsamlingen «Pentamerone». 

Eventyrlig Filmen fletter sammen tre eventyr som alle inneholder magiske, tragiske og blodige transformasjoner. 
I det første — og beste — av disse spiller Salma Hayek en barnløs dronning som blir gravid etter å ha satt til livs hjertet til et sjøuhyre som hennes mann kongen beseiret kort tid før sin død. 
På anvisning fra en mystisk vismann blir hjertet tilberedt av en jomfruelig tjener, og denne ender på magisk vis opp med å føde en sønn som er identisk med den nyfødte prinsen. 
De to guttene ser på hverandre som tvillinger, men den sjalu dronningen nekter å la noe komme mellom seg og sin sønn, og forbyr prinsen å ha kontakt med den fattige arbeidergutten. 

I de andre fortellingene spiller Toby Jones en eksentrisk monark som oppdrar en forvokst loppe som kjæledyr og deretter gifter bort sin eneste datter til et troll, mens Vincent Cassel spiller en konge som er blendet av sin egen kjønnsdrift, og ender opp med å forelske seg i stemmen til en gammel kone. 
Samtlige fortellinger byr på minneverdige bilder og scener, og den innledende kampen mellom kongen og sjøuhyret — for ikke å si den påfølgende fortæringen av sistnevntes hjerte — preges av en stilisert og uhyggelig skjønnhet som på alle måter fortjener betegnelsen filmpoesi. 

Freudiansk 
På den annen side er det langt mellom disse høydepunktene, og de tre fortellingene er dessuten sydd sammen på en måte som gjør at de respektive spenningskurvene motvirker hverandre. 
Så fort en av dem virkelig begynner å bli spennende klippes det brått over til den andre, og det narrative momentumet imploderer som et troll i solskinn. 
Folkeeventyr kjennetegnes av enkle strukturer og en korthugd og komprimert fortellerstil som heller sier for lite enn for mye, og hadde Garrone omfavnet denne tilnærmingen hadde filmen formodentlig både vært langt kortere og inneholdt færre dødpunkter. 

«Tale of Tales» har mye til felles med filmer av Alejandro Jodorowsky og Walerian Borowczyk, og satt opp mot disse regissørene framstår Garrone som forsiktig og tilbakeholden. 
For selv om de tre fortellingene befatter seg med begjær og magi, mangler filmen fetisjistens besettelse og okkultistens overbevisning. 
Det blodige, bisarre og utilslørt freudianske billedspråket besitter stor gjennomslagskraft og en rik symbolsk klangbunn, men samtidig er det som om Garrone aldri helt makter å overbevise seg selv om at det kan formidle et alvorlig innhold. 

Ujevn Garrone fikk sitt definitive gjennombrudd med den sosialrealistiske, kompromissløse og dypt deprimerende mafiafilmen «Gomorra», og under fjorårets filmfestival i Cannes var det mange som påpekte hvilket tematisk og stilistisk brudd «Tale of Tales» representerer. 
Men på samme måte som det alltid er interessant å se arthouseregissører lage science fiction, er det spennende å se hva kunstnerisk ambisiøse filmskapere kan få ut av en forestillingsverden vi i våre dager først og fremst assosierer med fantasysjangeren. 

Filmen starter sterkt takket være det faktum at Garrone i de innledende scenene tar utgangspunkt i rollefigurenes indre og komponerer en symbolsk ytre verden rundt dem. 
Men etter hvert er det som om han mister troen på dette grepet, og når forbindelsen mellom karakterenes indre og ytre verden kuttes, sitter man til slutt igjen med en ganske ordinær ansamling konger, dronninger, hekser og troll. 

Likevel kommer man ikke utenom det faktum at «Tale of Tales» byr på en håndfull aldeles strålende bilder og scener. 
Med andre ord er den en type film vi i våre dager ser altfor mange av — nemlig produksjoner hvor øyeblikk av genuint inspirert filmkunst vannes ut med konvensjonelle grep og trivielle fortellinger. 
",1
"Anmeldelse:«Jungelboken» 

Vakkert jungeleventyr som får noen flere millioner i ryggen - og mister litt sjarme. 

FILM: 
Tenk om vi bare hadde hatt alle disse datamaskinene på sekstitallet, dere! 
Da kunne vi laget alle disse eventyrene uten å gå den tungvinte veien om todimensjonale tegninger. 

Det synes å være tanken bak den lange køen av Disney-nyinnspillinger, der femti og seksti år gamle klassikere får et dryss av digitalt tryllestøv og sendes ut i verden med ordre om å begeistre alle barn, én gang til. 
Men Tornerose og Askepott har tapt mer enn de har vunnet på sin ekstreme makeover. 

Mystisk jungel 

Men «Jungelboken» er den beste av oppdateringene så langt. 
Der Kenneth Branagh fikk hoffet i den nye «Askepott» til å bli en parade av Nille-kitsch, bevarer regissøren denne gang, Jon Favreau, jungelens myldrende mystikk. 

De dype skoger har aldri vært dypere. 
Jungelgutten Mowgli (Neel Sethi) og panteren Bagheera (stemmen til Ben Kingsley) er små og smygende i grønnskimrende landskapsmalerier som bretter seg ut nesten i det uendelige. 
Det er storslagent på den helt rette måten. 

Så er det også stunder da «Jungelboken» er storslagen på feil måte. 
Effektmakeriet som maler opp millionene av lianer, åpner også for enorme, alt-legges-i-grus-kampscener som er til forveksling like alle andre alt-legges-i-grus-kampscener i alle andre glatte blockbustere de siste ti årene. 
Og det er umulig ikke å legge merke til at det pompøse ulveflokkmantraet som helt korrekt blir avfeid av bjørnen Baloo som «propaganda», plutselig er det som redder dagen. 

Disney kan kjøpe endeløse eventyrland for millionene sine, men de har ikke funnet ut hvordan de ikke skal miste sjarmen i samme handel. 
Og er det én ting originalen fra 1958 ikke mangler, så er det sjarm. 

Murrays Baloo 

Sjarm mangler heller ikke Bill Murray, som gir stemmen til Baloo en deilig, småsøvnlig og lett manipulerende karisma. 
Baloo minner mye mer om samtlige av Bill Murrays tidligere roller enn om bjørnen fra den tegnede «Jungelboken», men blir en sterk personlighet - bjørnlighet? - som sammen med Scarlett Johanssons silkestemte Kaa får jungelen til å leve. 
",1
"Et skuldertrekk av en komedie
Den utdaterte «Masterminds» sikter mot middelmådigheten og treffer blink. 

FILM: 
I 2004 spillefilmdebuterte Jared Hess med lavbudsjettskomedien «Napoleon Dynamite», som ble et vaskekte kultfenomen og en høyst uventet publikumssuksess. 
Siden den gang har Hess forsøkt med å gjenta denne suksessen – «Nacho Libre» (2006) hadde sine øyeblikk, og «Gentlemen Broncos» (2009) hadde mange gode ideer – uten noensinne å matche debutens særegne kombinasjon av bisarr humor og forknytte formgrep. 
I hans nye film «Masterminds» er det forsvinnende lite igjen av det som opprinnelig gjorde Hess til en interessant filmskaper, og desto mer av det løse, ledige og framfor alt TV-inspirerte uttrykket som i dag preger så å si alle amerikanske kinokomedier. 

Unnselig TV-preget er ikke overraskende, all den tid filmen er produsert av «Saturday Night Live»-sjef Lorne Michaels, og dessuten er full av «SNL»-komikere – blant annet er filmen en slags gjenforening for de tre ghostbusterne Kristen Wiig, Kate McKinnon og Leslie Jones. 
Der Paul Feigs «Ghostbusters» kastet seg inn i mediedebatten – og ble et selvgående, think piece-produserende lanseringslokomotiv – er imidlertid «Masterminds» en film som gjør sitt ypperste for ikke å oppfattes som verken dagsaktuell eller relevant. 

Filmen er riktignok basert på en virkelig ranssak fra North Carolina i 1997, men Zach Galifianakis, Owen Wilson, Jason Sudeikis & Co. spiller ut disse hendelsene med såpass brede komiske fakter at koblingen til virkeligheten reduseres til en ren kuriositet. 
Mest av alt får man følelsen av å se en «alternativ» komedie fra det tidlige 00-tall, da institusjoner som «Saturday Night Live», Upright Citizens Brigade og Second City ennå ikke hadde rukket å forme hele det amerikanske TV-landskapet – og dermed langt på vei amerikansk komedie som sådan – i sitt bilde, slik de har i dag. 

Godmodig Grunnmuren i «Masterminds» er en godmodig nedlatende harselas med sørstats-white trash, og Galifianakis spiller sin standardrolle som naiv og godhjertet idiot. 
Denne gangen bærer han navnet David Ghantt, arbeider som verditransportsjåfør, og på oppfordring fra sitt livs store kjærlighet Kelly (Wiig) og hennes kompanjong Steve (Wilson) gjennomfører han et av de største ranene i amerikansk historie. 
Dette går naturligvis upåaktet hen, og dermed er det duket for baluba på begge sider av grensa mot Mexico. 

Spesielt morsom blir «Masterminds» aldri. 
Det finnes et par minneverdige replikker og et og annet fornøyelig opptrinn, men hovedinntrykket er at Hess med viten og vilje har laget en utdatert film som ingen kommer til å synes at er kjempemorsom, men som ingen heller virkelig kommer til å hate. 
Med andre ord finnes det få grunner til å anbefale «Masterminds», annet enn som et kompromiss mellom to eller flere personer med vilt ulik filmsmak som ønsker å tilbringe tid sammen uten å snakke med hverandre. 
",0
"Rydd søndagskvelden:«Valkyrien» bekrefter at NRK har lært seg å lage gode thrillerserier 

Tør dvele ved det som skjer inni hodene på karakterene. 

TV-ANMELDELSE: 
Rydd søndagskvelden: 
«Valkyrien» bekrefter at NRK endelig har lært seg å lage gode thrillerserier. 
Men først og fremst at Pål Sverre Hagen er en fantastisk skuespiller. 

Med «Nobel» viste statskanalen at de har fått dramasatsningen inn på rett spor, etter noen forvirrende runder med konspirasjonstøys. 

Nå er de klare med en ny storsatsning, og det er deilig å kunne konstatere at de fortsatt er på rett vei. 
Og dessuten at «Valkyrien» er noe helt annet enn «Nobel». 

Begge er spennende samtidsdramaer. 
Men der «Nobel» var en handlingsdrevet thriller om krig og fred, er «Valkyrien» mye mer opptatt av mennesker. 
Det er action her også, i bøtter og spann. 
Men endelig har vi en norsk storserie som tør å dvele ved det som skjer inni hodene på karakterene. 

Undergangsprepper 

Til å begynne med framstår serien som en slags norsk versjon av «Breaking Bad». 
Legen Ravn (Sven Nordin) jobber ved sykehuset der kona Vilma (Pia Halvorsen) er forsker. 
Så blir hun alvorlig syk, det finnes ingen kur, bortsett fra en helt ny og eksperimentell én, som hun selv har utviklet. 
Sykehuset sier nei, risikoen er for stor. 
Da tar paret saken i egne hender, i all hemmelighet. 

For å redde Vilma, inngår Ravn et samarbeid med en tidligere pasient, den paranoide «doomsdayprepperen» Leif (Hagen). 
Når han ikke skriver lange blogginnlegg til følgerne sine på nettet, om hvor sårbar menneskeheten er overfor alle mulige katastrofer, jobber han som teknisk sjef i kommunens beredskapsetat. 
Der har han eneansvaret for en labyrint av bomberom og tunneler i og rundt Oslos t-banenettverk. 

Hvor sannsynlig det er at han kan drive på såpass fritt som han gjør, er jeg usikker på, men glem det et øyeblikk. 
Leif har laget sin egen lille kommandosentral i nedlagte Valkyrien stasjon, i påvente av verdens undergang. 
Der får Ravn lov til å etablere en hemmelig klinikk. 
Det kan jo ikke gå galt, eller? 

Sårt og gjenkjennelig 

Undergrunnsmiljøet skaper en litt dystopisk stemning. 
Den sitrende uhyggen, som øker utover i serien, bygger opp under det. 
Likevel handler det i stor grad om mellommenneskelige forhold. 
Den store trusselen kommer ikke utenfra, slik Leif stadig messer om, som en slags moderne undergangsprofet. 
De egentlige tikkende bombene er ustabile enkeltmennesker. 
Leif mener vi har gjort oss for avhengige av hverandre. 
Vi er nødt til å bli mer selvhjulpne, skal vi kunne overleve en krise. 
Men han glemmer betydningen av samarbeid og samhandling, både i forebygging og håndtering av kriser. 

Dette er jo høyaktuelt stoff på mange måter. 
Leif er en personlighetstype som har vært diskutert mye i mediebildet de siste åra. 
Den asosiale, men bekreftelseshungrige einstøingen. 

Pål Sverre Hagen portretterer ham med varme. 
Det er noe fryktelig sårt og gjenkjennelig, og samtidig skremmende over desperasjonen hans. 
Vi forstår ham, selv om de fleste rundt ham ikke gjør det, og det er viktig. 
Med en dårligere skuespiller enn Hagen, kunne fortellingen falt helt sammen. 
Den beveger seg på kanten av det troverdige, uten at jeg kan gå mer i detaljer uten å røpe for mye. 

Tror på karakterene 

Men skuespillerprestasjonene! 
Det er de som gjør at jeg henger med, selv når jeg innimellom tenker at ærlig talt, går det der an? 
Jeg tror så veldig på karakterene, på Leif aller mest, men også på Ravn, kollegaen Unn (Ellen Birgitte Winther), politimannen Per (Joachim Rafaelsen), og ikke minst småkriminelle Teo (Mikkel Bratt Silset). 
Et minus er at kvinnene fortsatt er i mindretall og henvist til biroller – det dramaserie-mønsteret kan ikke forsvares lenger. 
Men det er i alle fall fint og befriende å få se en kjærlighetshistorie der også den kvinnelige parten er godt voksen - og får lov til å se slik ut. 
",1
"«Skam» er blant tidenes norske ungdomkulturelle begivenheter.Serr. 

«Skam» sesong 2 blåser omkring «Noora», som balanserer sterk, men avhengig. 

SERIE: 
Hva er ungdommen en straff for? 
I menneskekroppens tverrsnitt er 16-årringen mer markant enn de andre, dreiet av dager man sovner merket, i fengsler av lengsler etter kjærtegn som ikke må tolkes. 
Og med faktabasert, fokusert hogst i hverdag og fest er NRK P3s daglige (første scene kom mandag) og ukentlige (første episode kom i kveld) nettserie «Skam» blant tidenes norske ungdomkulturelle begivenheter. 
Serr. 

Serien knuser dører, styrker mot og slenger livliner av selvironi ut til den midlertidig straffede ungdom. 
Scene for scene biter de hodet av skammen, hittil ledet an av hovedkarakterene «Eva» (Lisa Teige) og «Noora» (Josefine Frida Pettersen), hvis arketypiske navn frempeker fremtidens feminisme. 

«Eva» og «Noora» «Eva» var første unge kvinne som guide i det sylspisse generasjonsportrettet, som innrisser seg hos flere enn målgruppa. 
Under sin «syndige» og «skamfulle» reise fra selvforakt til selvrespekt og selvstendighet, sto hun i svik, utroskap, slag og utfrysing, men endte med å konfrontere frykten i svært sårbare situasjoner, som den suverent spilte unnskyldningen i «Man er det man gjør» (1:9). 
«Noora»s sesong gjør en motsatt bevegelse. 

Ukas episode inneholder scenene «De sexistiske jævlene», «Guy on guy», «You lose», «Eskild» og «Strong and independent», som skildrer livet i kollektivet og tiltakende teksting med «William», som tester hennes venninnemoral og styrke som seksuelt uavhengig. 
I en sesongteaser våkner hun i et mareritt: en fyllefest dagen derpå, med halvnakne kropper og «William» i slow motion. 
Dette har ikke skjedd, men tanken er sådd. 

Trøste og bære «Må», «nei», «jo» og «ham» er de mest brukte ordene i «Skam», som vitner om prestasjonspress, diskusjoner og blikkene mot et objekt: gutten. 
I seriøst humoristiske skildringer er serien moralsk uten å være moralistisk, sjangervekslende mellom sosialrealisme med sjarm, situasjonskomedie med brodd, og såpe med friksjon. 
Som da de trøster og bærer hverandre med mektig melankoli, i stemninger nær Emil Triers videoer for artisten Torgny. 

Med kringkasteransvaret i ryggmargen fra NRK Super-serier som «Sara», «Mia» og «Jenter» har auteuren Julie Andem skapt «Skam» med en produktutviklingsmetode, speed- og dybdeintervjuer med ungdom, og Laurie Hutzlers ni karaktertyper, som hevder at «A Character Is What He Does». 
Andem er det hun gjør og gir det ingen andre gir: 
I upløyd mark mellom Super og P3 tar hun i folkeopplysningens ånd 16-åringen i oss alle på alvor. 
«Skam» er en fryd. 
",1
"Å havne under hjulene
NRK P2s nye dokumentarserie gjør det lett å se seg selv i krise-rammede søreuropeere som har måttet glemme framtidsplanene. 

Noen hver kan bli blek om nebbet av å tenke på det: 
Hvor mye av grunnmuren i livet ditt som er bygget opp av andre enn deg selv, som er styrt av andres valg og prioriteringer, av deres overblikk og dyktighet, eller mangel på sådanne. 
Den som tilfeldigvis får et boligkrakk i hodet, eller lever under en regjering med dårlig dømmekraft, kan oppleve å se framtidsdrømmene smuldre opp, helt uavhengig av hvor gode planer og fornuftige valg de selv har tatt. 

For velstående nordmenn, som lever med en sterk og på sitt eget vis stressende oppfatning av å kunne forme sine egne liv, kan dette lett tas som en selvfølge: 
Hvordan det er en kombinasjon av historisk oljeflaks og jevnt over vettug styring som i det hele tatt gjør at befolkningen har denne valgfriheten i behold. 
Det som funker, legger man liksom ikke merke til. 

Noe av det beste ved NRK P2s nye dokumentarserie «Knuste drømmer», åtte halvtimeslange episoder som handler om det fattigdomsrammede Europa, er hvordan nettopp dette trer fram. 

Journalist Per Kristian Olsen går med stort alvor inn i situasjonen til europeere, i de tre første episodene særlig grekere, som har forsøkt å legge opp livene sine som alle andre; lært seg et fag, tatt seg en jobb, lagt seg opp penger - for så plutselig å befinne seg i køen til suppestasjonen, arbeidsledige og uten håp for igjen å komme i en situasjon der de kan planlegge og drømme om en bedre framtid. 
Han forteller om stor fortvilelse og stor oppofrelse: 
Leger som jobber frivillig, kreftoperasjoner som betales gjennom kronerulling, 

Olsens egen beretning om hva han selv føler og tenker i møte med de rammede, veksler mellom intervjuer med kriserammede grekere og spanjoler, de som arbeider med nødtiltak, og forskjellige eksperter og økonomer som Geert Mak og Joseph Stiglitz, som forsøker å forklare hva som har skjedd og hva som burde skjedd. 
At dette er en serie med en tydelig vinkel og et klart budskap, antydes allerede i den litt pompøse tittelen: 
«Knuste drømmer» viser hvordan vanlige folk bærer de katastrofale konsekvensene av andres dårlige valg og feilslåtte investeringer, mens de som tok valgene, i stor grad slipper unna. 
At bankene blir reddet mens greske familier ikke har mat på bordet, pekes på som en grunnleggende urettferdighet, der Olsen, også gjennom sine intervjuobjekter, stiller det betimelige spørsmålet om hvorfor det skal være så mye mer risikofritt å gi enn å ta opp store lån som aldri burde eksistert. 
Særlig kritikk rettes mot tyske styresmakter, også gjennom påminnelsen om at Tyskland historisk sett har hatt bruk for rausheten de nå virker motvillige til å gi Hellas. 

Kapitalismekritikken i «Knuste drømmer» er umiskjennelig, men ikke bombastisk: 
Rolig og nyansert framført, med forståelse både for murrende tyske velgere som ikke vil ta ansvaret for Hellas på sine skuldrer. 

Skjønt, under det hele aner man et sinne holdt i sjakk. 
Den framføres på to nivåer: 
På den klare styringen av oppmerksomheten vekk fra den rammede personen eller familien og over på strukturene og systemene, og med dét en klar avvisning av enhver tanke om at «late grekere» har seg selv å takke - og på teorien om at en mer pragmatisk og humanistisk europeisk kapitalisme, med reguleringer som vern mot den verste rovdriften, har måttet vike for en mer aggressiv, angloamerikansk variant, der finanssektoren vokser seg stadig større og mektigere og til sist kan diktere mer enn den bør. 

Det er et empatisk og på mange måter overbevisende argument, men det ville også hatt godt av motstemmer eller utdypninger. 
Kildene virker noe ensidig valgt. 
Etter en stund blir lytteren usikker på om nye omdreininger av liknende fortellinger - enkelthistoriene fra Hellas, som veksler med et ekspertperspektiv som underbygger seriens hovedtese - tilfører så mye mer. 
Etter tre episoder føles «Knuste drømmer» som en grundig og seriøs fortelling av en ganske enkel historie. 
Denne lytteren kunne tenke seg flere «hvorfor» og «hvordan». 

Når det handler om den raskt krympende middelklassen i Hellas, vil jeg gjerne vite mer om hvilke konsekvenser dette får for et samfunn. 
Når det igjen er snakk om bankene som blir løst ut slipper ansvaret, ville det vært fint å høre om hvorfor det blir slik, hva som er argumentene til de som ville ha slike tiltak og hva som ville være konsekvensene av ikke å gjøre dette. 
Når det advares mot fragmenterte samfunn og framvoksende nasjonalisme, er det også noe som tigger om utdyping - med forbehold om at disse utdypingene kanskje kommer seinere i serien. 

De strevende mennene og kvinnene som intervjues, som ikke har råd til medisiner og ikke vet hvordan de skal ta seg av barna sine, forteller historier som gjør inntrykk. 
Men også disse likner på hverandre. 
Her er det rom for å gå mer i dybden, og la dem fortelle mer om hva den brå og urettferdige fattigdommen gjør med hvordan de ser på seg selv og samfunnet sitt. 

Det ville vært interessant å få et mer sammensatt bilde av dem enn som maktesløse ofre for storpolitikkens og konjunkturenes kvernsteiner, selv om det er maktesløsheten som er hovedpoenget. 
Det snakkes om hvordan de som må be om hjelp til å brødfø seg, ikke bare føler at de mister mye av kontrollen over sitt eget liv, men også verdigheten. 
Dette er et fint poeng som også kunne vært dvelt mer ved. 

Fattigdommens psykologi er et både trist og interessant studium. 
Fattigdom er ikke bare en mangel på ressurser, det blir også, altfor ofte, en psykologisk tilstand som gjør det vanskeligere for den enkelte å gjøre sitt for å komme seg ut av uføret. 
Den konstante bekymringen for penger, for hvordan en skal få mat på bordet og beholde leiligheten, er en stor stressfaktor. 
Dette stresset er nært forbundet med depresjon, som igjen går utover energinivået og produktiviteten. 
Den som lever fra hånd til munn, vil ha vanskeligere for å prioritere langsiktige investeringer i helse og utdanning. 
Med andre ord: 
Forhold påført deg utenfra, kan gjøre det vanskeligere for deg å gjøre strategiske valg eller legge inn en ekstra innsats, slik at det blir to krefter forent som trekker deg nedover: 
Den utenfra, og den som skapes i deg selv. 
Det er en av fattigdommens onde sirkler. 

Under årets filmfestival i Cannes vant den eminente franske skuespilleren Vincent Lindon prisen for beste mannlige hovedrolle i «Markedets lov». 
Der spilte Lindon en middelaldrende truckfører som blir offer for en nedbemanningsprosess, og som må gjennom lange og ydmykende runder på trygdekontoret og i jobbintervjuer der alt ansvar blir lagt på hans egne skuldrer. 
Han som har vært en kompetent medarbeider får nå konstant høre at han ikke er utadvendt nok eller blid nok, at han ikke har nødvendige og oppdaterte kunnskaper om annet enn trucken. 
Han både koker og lider, men må gjøre gode miner, fordi han ikke er i en posisjon til å forhandle om noe som helst. 

På en måte blir «Markedets lov» et slags supplement til «Knuste drømmer», et bilde av de kompliserte enkeltskjebnene som kjøres gjennom finanskrisens sementblander. 
P2s radioserie er, om mindre menneskelig kompleks, kraftfull i måten den korter ned avstanden mellom oss og dem, en avstand Olsen flere steder beklager at eksisterer og øker. 
De som lytter sitter igjen uten fnugg av tvil om at dette like godt kunne vært dem selv, og at de er vinnere i et europeisk framtidslotteri der antallet vinnerlodd de siste åra har blitt drastisk færre. 
",1
"Anmeldelse:«Chihiro og heksene» (norsk tale) 

Understreker Hayao Miazakis status som en av barnekulturens eviggrønne navn. 

FILM: 
Da Hayao Miyazaki kunngjorde at fjorårets «Vinden stiger» ville bli hans siste film, var det med visshet om at filmens mottakelse ikke kunne rokke ved hans posisjon som en av tidenes største animasjonsfilmskapere. 

Og når Arthaus nå relanserer «Chihiro og heksene» (2001) med norsk tale, er det fordi Miyazaki er i ferd med å innta sin plass ved siden av barnekulturelle storheter som Astrid Lindgren og Tove Jansson. 

Eviggrønn I «Chihiro og heksene»s tilfelle er Jansson en spesielt god referanse, for når den ti år gamle Chihiro vandrer inn i en mystisk verden befolket av hekser, ånder og besynderlige guddommer, er det et univers som gjennomsyres av en dyp og tidvis urovekkende melankoli som minner om den man finner i fortellingene fra Mummidalen. 

Miyazaki er populær blant barn, men han hadde aldri vært ansett som en av de virkelig store japanske filmskaperne hvis han ikke også appellerte til voksne. 
I så måte er det interessant å se hvor annerledes Miyazakis filmer er fra de amerikanske animasjonsfilmene som henvender seg til samme brede målgruppe. 
For der Pixar og deres etterdiltere setter sin lit til en konstant strøm av vitser som betyr ulike ting for ulike alderstrinn, lager Miyazaki enkle eventyrfortellinger som fungerer like godt for voksne som for barn. 

Klassiker Samtidig er «Chihiro og heksene» en kompleks oppvekstmetafor med mytiske overtoner som propaganderer for japanske nasjonaldyder som tapperhet og selvoppofrelse, og som gjør det med en sans for visuell poesi som er og blir en sjeldenhet på film — uansett sjanger og teknikk. 

En gang i fremtiden — når de sammenkjedede amerikanske spesialeffektfilmene omsider har tøyet publikums tålmodighet til bristepunktet, og den filmatiske innovasjonen har fulgt det ambisiøse dramaet til streamingens land — vil det være denne typen familiefilmer som holder kinobransjen i live. 

Og om Miyazaki ikke har til hensikt å produsere flere av dem, får man ta til takke med å introdusere nye publikummere for hans rikholdige filmografi. 
",1
"Anmeldelse:«Min datter, min søster» 

«Min datter, min søster» er en moderne fransk western om forholdet mellom Vesten og den muslimske verden. 

FILM: 
Thomas Bidegains regidebut 
«Min datter, min søster» er ingenting om ikke kompleks, og sannsynligvis er den også en film man bør se flere ganger om man virkelig skal komme til bunns i. 
Det store spørsmålet er dermed hvorvidt den tilbyr tilstrekkelige mengder underholdning og innsikt for å motivere flerfoldige gjennomsyn. 

Oppkonstruert 
Filmen starter med at den 16 år gamle Kelly Balland blir borte fra familien sin under et countrystevne på den franske landsbygda. 
Etter hvert blir det klart at Kelly har konvertert til islam og rømt av gårde med kjæresten Ahmed, men faren Alain forblir overbevist om at hun er bortført mot sin vilje. 
Alains jakt på datteren blir en besettelse som river familien i stykker, men verken han eller sønnen Georges — som kun kalles «Kid» — gir noensinne opp håpet om å se henne igjen. 

«Min datter, min søster» utspiller seg over en periode på 15 år, og mens far og sønn leter Europa og Midtøsten rundt etter Kelly, forverres gradvis forholdet mellom Vesten og den muslimske verden. 
På tross av en solid forankringen i virkeligheten er plottet likevel såpass spekket med dramatiske twister og oppkonstruerte forviklinger at det er vanskelig å ta filmen på fullt alvor som fortelling, og man får langt større utbytte hvis man betrakter den som en rent intellektuell øvelse. 

Intelligent 
Fra en slik vinkel blir historien om cowboyene Alain og Kid — som åpenbart slekter på John Fords «The Searchers» — et bilde på hvordan USAs globale populærkulturelle hegemoni resulterer i at mennesker i andre deler av verden adopterer verdensbilder og forklaringsmodeller som ikke nødvendigvis stemmer overens med deres egen virkelighet. 

Dette flettes i tur inn i høyst dagsaktuelle problemstillinger relatert til krig, terror og fundamentalisme, og resultatet er et urealistisk og lite engasjerende drama, som like fullt byr på en hel del tankevekkende og intelligente perspektiver på dagens politisk-ideologiske klima. 
",1
"Anmeldelse:«Den gode dinosaur» 

En reise gjennom et lyrisk landskap og en jakt på tilhørighet. 

FILM: 
Det er mange «tenk om» i «Den gode dinosaur». 
Tenk om dinosaurene aldri døde ut, fordi den der meteoren seilte forbi jorda i stedet for å ta knekken på dem. 
Tenk om de utviklet seg til å bli tenkende, rasjonelle vesener, med egne jordbruksteknikker. 
Tenk om det var menneskene som var den primitive, dyriske arten når de gjorde sin entré, mange millioner år seinere. 

Stemningsfull 

Når de digitale fabulantene i animasjonsstudioet Pixar har tenkt seg alt dette, har de kommet opp med en stemningsfull og spesiell familiefilm, en slags road movie for barn, der de oppdrømte landskapene i gråblått og mørk grønt spiller en vesentlig rolle. 

Det er samme hvor fremmed og kontrafaktisk en oppdiktet verden er, så lenge de som fyller den, føles nære. 
Det er dette som til sjuende og sist gjør «Den gode dinosaur» vellykket. 
Arlo er den yngste i apatosaurusfamilien på fem og den reddeste. 

Han er engstelig for alt og får ikke til så tunge løft og krevende oppgaver som de breiale storesøsknene. 
Men så bringer en brå tragedie og en vrang natur Arlo mange, mange mil vekk fra hjemmet, og han på ta seg tilbake på egen hånd, gjennom uforutsigbare og eventyrlige tablåer. 
Både fjellskrenter og barskoger bærer med seg en blanding av poesi og fare. 

Til å ville klemme 

Arlo, forskremt og bestemt, full av tvil og følelser, er rett og slett en skikkelse du har lyst til å klemme. 
Det er en intens sorg, glede og lengsel her, som vitner om at Pixar har vendt tilbake til det emosjonelle alvoret som var en av årsakene til gjennombruddet deres i første omgang, etter noen likegyldige snarvisitter innom lakkglinsende melkekuer som «Biler 2». 

Bak neste sving 

Det er ikke bare Arlo som strever med å se seg ut en trasé. 
Det har tatt lang tid for «Den gode dinosaur» å nå kinoene, dels på grunn av uenigheter om manus. 
Og det anes noen nødløsninger: 
Arlos historie har her og der påfallende likheter med «Løvenes konge» og «Jungelboken», kilder Pixar muligens ville voktet seg for å øse fra hvis de ikke hadde blitt slått sammen med Disney. 

Men på en pussig måte er det som om rådvillheten også er med på å gi «Den gode dinosaur» en særegen kvalitet, en følelse av at det virkelig er umulig å si hva som kommer bak neste sving. 
De rare skapningene Arlo møter, virker da også for det meste fascinerende og smått forstyrrede, preget av å ha vært isolerte og uten retning. 
Noen av dem kunne godt vært viet litt større interesse, for å få skikkelig fotfeste i historien, før den må videre, mot arnen. 

Familieromantikk 

Slutten er til å gråte av, på den måten man vil gråte av animasjonsfilmer. 
Blant det som får publikumsunderlepper til å dirre, er den samme familieromantikken som feires i så mange slike filmer. 
Iblant føles den påklistret. 
Men i «Den gode dinosaur» går den inn i en større tematikk, om en overhengende og eksistensiell jakt på tilhørighet. 
",1
"Anmeldelse:«Avskjedsfesten» 

«Avskjedsfesten» stiller interessante spørsmål om aktiv dødshjelp, men avfeier dem med vitser og sangnumre. 

FILM: 
På grunn av det jødiske folks historie og landets sikkerhetspolitiske situasjon, er aktiv dødshjelp et mer sammensatt og betent spørsmål i Israel enn de fleste andre land. 
I dramaet «Avskjedsfesten» bruker Sharon Maymon og Tal Granit humor som en avledningsmanøver hver gang alvoret tar overhånd. 

Liv og død 
Filmen utspiller seg på et standsmessig aldershjem i Jerusalem, hvor vi møter ekteparet Yehezkel og Levana og deres nærmeste omgangskrets.Yehezkel og Levana er gamle, men de har fortsatt mange gode år igjen, og i aldershjemmets komfortable leiligheter går livet sin vante gang helt til deres venn Max en dag ber om hjelp til å få dø. 
Sykehusets regelverk pålegger nemlig legene å fortsette behandlingen så lenge det er mulig — selv når dette ikke innebærer annet enn å forlenge pasientenes lidelser. 

Det er i lys av dette at ekteparet sammen med Max? kone og to andre bekjente bestemmer seg for å konstruere en maskin som lar den kronisk syke gjøre slutt på sine lidelser på en verdig måte. 
Men så snart Max er begravet, begynner ryktene å svirre om den forbudte maskinen, og etter hvert blir de barmhjertige samaritanene konfrontert med fundamentale spørsmål om liv og død. 

Unnvikende «Avskjedsfesten» er en klassisk jødisk fortelling som blander allmennmenneskelige problemstillinger med livets store spørsmål, en solid dose humor og til og med et aldri så lite musikalnummer. 
Personregien og de stiliserte bildene sender tankene hen til Bent Hamer, men Maymon og Granit lar aldri filmspråket diktere historiefortellingen slik Hamer gjør i sine beste filmer. 

Det er i det hele tatt noe gjennomgående forbeholdent over «Avskjedsfesten», for også i balansen mellom humor og alvor finner regissørene en lun middelvei som i praksis innebærer at filmen møter alle de interessante problemstillingene den tar opp med et avmektig trekk på skuldrene. 
«Avskjedsfesten» er en vellaget og tidvis fornøyelig film, men følelsen av at den har gapt over mer enn den kan svelge, slipper aldri taket. 
",0
"Anmeldelse:«Jurassic World» 

Alt er større, farligere og glattere. 

FILM: 
Det er sjelden å oppleve en blockbuster som så presist beskriver sitt eget problem. 
Og som antyder at alt ville vært mye bedre om det ikke hadde vært for publikum. 
I laboratoriet i fornøyelsesparken «Jurassic World» snakker investorer og forskere om hvorfor de har følt seg presset til å genmanipulere fram nye dinosaurarter: 
Det holder ikke med en støvete Tyrannosaurus Rex for dagens blaserte gjester: 
De vil ha noe «større og farligere, med flere tenner». 

Dette er eksistensberettigelsen til «Jurassic World» selv, den fjerde oppfølgeren til Steven Spielbergs blockbusterklassiker «Jurassic Park». 

22 år har gått, men plottet er strengt tatt det samme: 
Innhegningene er ikke så gode på å hegne inn skarptannede kjøttetere som de burde vært, sleskt smilende slemminger med skjulte lojaliteter gjør vondt verre. 
Vakter blir dinomat og et søtt søskenpar må reddes fra samme skjebne av to kollegaer med profesjonelle uenigheter og romantisk gnist. 

Mangler eventyrlighet 
Det er Bryce Dallas Howard og Chris Pratt som spiller Claire og Owen, den stressa direktøren og den rufsete dinosaurtreneren som må samarbeide om å redde dagen. 
De er et tiltalende par, og særlig Pratts ukuelige, skøyeraktige avslappethet gjør sitt for å forankre lokalapokalypsen i noe muntert hverdagslig. 
Motsetningene mellom dem er av det aller mest forutsigbare slaget, inkludert hans oppgitthet over hennes høyhælte sko, men fungerer. 
Og når Owen kommanderer og belønner sine fire velociraptorer omtrent slik han ville forholdt seg til fire dødbringende delfiner, kvikner det til. 

Men filmen de er plassert i, virker likevel glatt, unaturlig og, nettopp, genmanipulert: 
Kunstig blåst opp til noe som brøler og beveger seg, men ikke føles levende. 
Regissør Colin Trevorrow gjør en proff og kompetent jobb med de forskjellige jag-og-bli-jaget-scenene, der enorme øglehoder siger inn i synsfeltet til stakkaren som trodde seg trygg. 

Men han mangler Spielbergs sans for eventyrlige øyeblikk. 
Hvem glemmer vel det skjelvende vannet i vannglasset i «Jurassic Park», eller Sam Neill som henrykt legger seg oppå den pustende magen til en Triceratops? 
Når den berømte, smektende kjenningsmusikken setter inn i «Jurassic World», seiler kamera over ... butikkområdet og besøkssenteret. 

Nostalgiske drops «Jurassic World» er perfekt timet for at de som lot seg beta av den første filmen, kan ta med sine egne barn og forsøke å gi dem en liknende opplevelse. 
Her er en hel liten dropspose til de som husker den første filmen: 
Owen lener seg mot en skulptur av en mygg inne i en stivnet kvaeklump, selve grunnlaget for kloningen i «Jurassic Park». 
De flyktende søsknene kommer over åstedene fra 1993 og må flykte i en rusten bil fra den gang. 

Pekene er sjarmerende, men minner også om hvorfor oppfølgersyken i Hollywood kan være utslettframkallende for storfilmer generelt og «Jurassic Park» spesielt. 

Bedre og verre før Noe av grunnen til at den opprinnelige «Jurassic Park» gjorde slikt inntrykk, var at den, ved hjelp av den raffeste visuelle teknologien som var å få på tidlig nittitall, for første gang kunne framstille livaktige dinosaurer på film. 
Spielberg gjorde overfor sitt publikum det samme som vitenskapsinvestoren Hammond gjorde for hordene av parkgjester han så for seg: 
Nemlig å bringe dinosaurene tilbake fra utryddelsen. 

Slik ble en ny horisont åpnet opp og en effekt skapt som oppfølgerne bare ikke kunne matche, hvor mye de enn prøvde. 
«Jurassic World» leverer alt billettløserne kan forvente og holder dem adspredt i to timer. 
Men dinosaurene var både bedre og verre før. 
",0
"Anmeldelse:«Dryads - Girls Don't Cry» 

«Dryads» rører ved en svært interessant tematikk, men det er aldri helt godt å si om den gjør det med vilje. 

FILM: 
Hilde (Anneli Rystad Aune) er en veloppdragen femtenåring som lever et alminnelig tenåringsliv på Oslos vestkant helt til den glamorøse Henriette og resten av medlemmene i bandet Dryads flytter inn i den gamle trevillaen ved siden av. 
Møtet med bandets utsvevende livsstil blir et vannskille i Hildes liv, men ikke nødvendigvis på den måten man skulle tro. 

Fetisjistisk 

«Dryads» er i sin helhet bygget opp rundt den eksepsjonelt fotogene Iben Akerlie, og ingen norsk skuespiller har noensinne blitt utsatt for en hardere og mer utilslørt fetisjering enn det hun er gjenstand for her. 
Akerlie spiller Henriette som en kvinne som er så bortskjemt med oppmerksomhet og trollbundne blikk at hun ser det som sin fulle rett å leke med andre menneskers følelser. 

Hildes fascinasjon for Henriette er en blanding av estetisk interesse, aseksuell forelskelse og lillesøsteraktig beundring, og siden hun er flasket opp på sosiale medier, får fascinasjonen først og fremst utløp via Instagram. 
Det mest interessante med «Dryads» er da også at den bryter med forventningene som uunngåelig melder seg i møte med en film som handler om ungdommer, popmusikk og rusmidler. 

Sosiopatisk generasjonskløft 

For der Henriette er en klassisk manipulator, som på kynisk vis bruker sin karisma til å kontrollere menneskene rundt seg, er Hilde en representant for en mer tidstypisk sosiopati. 
I motsetning til hva man forventer seg, trekkes hun aldri inn i Dryads' verden av sex, rus og forræderske vennskapsbånd — hun er kanskje i deres verden, men hun er aldri av den. 

Som en vandrende inkarnasjon av instagramgenerasjonen svermer hun rundt deres dionysiske eskapader og tar bildene hun trenger, før hun trekker seg tilbake til sin fornuftsbaserte vestkantverden.Akkurat her rører regissør Sten Hellevig ved en svært interessant tematikk, men dessverre er filmens manus så sprikende og ufokusert at man aldri blir riktig klok på om det er bevisst eller tilfeldig. 
",0
"Strålende tyrkisk sosialrealisme
En av de aller beste kinofilmene så langt i 2016. 

FILM: 
Etter premieren i Cannes i fjor ble Deniz Gamze Ergüvens «Mustang» hyppig omtalt som en tyrkisk «Virgin Suicides». 
Gitt plottet og billedspråket er det lett å forstå denne sammenligningen — det er dessuten en langt mer fengende betegnelse enn 'et old school Lukas Moodysson-drama lagt til den tyrkiske landsbygda, ispedd elementer av «Hjemme alene» og Roald Dahls «Matilda»'— men den er likevel ikke spesielt presis. 
For der Sofia Coppolas filmer så å si alltid peker innover mot seg selv, er «Mustang» en samfunnsengasjert og sint film — for ikke å si en film å bli sint av. 

Opprørende 
I en liten by i det nordlige Tyrkia bor de fem søstrene Lale, Nur, Ece, Selma og Sonay sammen med sin strenge bestemor og sin tyranniske onkel Erol. 
Når filmen starter er de to eldstesøstrene Sonay og Selma godt i gang med puberteten, og slik tilfellet ofte er i kulturer som er tuftet på å undertrykke kvinnelig seksualitet, gir dette seg utslag i omfattende anspenthet og sikringstiltak. 
Mange av scenene i «Mustang» er gjengangere i coming-of-age-sjangeren, men hver gang en av søstrene har en skjellsettende opplevelse kommer gjengjeldelsen umiddelbart i form av voldelig straff og innskrenket frihet. 

Den rabiate Erol forvandler gradvis familiens vakre hus til et fengsel, og under ledelse av bestemor innrulleres søstrene i en privat husmorskole, hvor målet er å forvandle dem til anstendige koneemner. 
Innledningsvis reagerer søskenflokken med avsky og forferdelse på dette restriktive regimet, men etter hvert bukker de én etter én under for det patriarkalske systemet. 
Kun yngstesøsteren Lale forblir sterk i troen på muligheten for et annet liv, og etter hvert som hun ser sine eldre søstre bli giftet inn i stadig mer ulykkelige ekteskap, legger hun en plan for å flykte til Istanbul. 

Vakker «Mustang» er noe så sjelden som et genuint folkelig sosialrealistisk drama, og spillefilmdebutanten Ergüven balanserer virkemidler, plott og tematikk på en måte svært få førstegangsregissører er i stand til. 
Dette er en film som ikke er redd for å spille på store følelser, men samtidig er den såpass velspilt og elegant satt sammen at man ikke kan annet enn å beundre håndverket som avstedkommer disse reaksjonene. 

Mye av æren for dette må tilskrives de unge skuespillerne som gestalter søstrene, og særlig må man trekke fram Günes Sensoy i rollen som Lale. 
Samspillet mellom de fem er så uanstrengt naturalistisk at man rett som det er mister enhver form for distanse til historien som utspiller seg på lerretet — også når åpningsscenen mot slutten av filmen kommer susende som en bumerang av velfortjent og dødelig effektiv sentimentalitet. 

Feministisk «Mustang» henter mye av sin gjennomslagskraft fra det faktum at den peker utover mot et større samfunnsproblem — mot et menneskesyn som ser kvinnekroppen som en vederstyggelighet som må gjemmes bort og ties ihjel — men samtidig omfavner den uten blygsel underholdningsfilmens virkemidler. 
Og det er nettopp i kombinasjonen av et dagsaktuelt kjønnspolitisk budskap og en estetikk som står med det ene beinet i europeisk sosialrealisme og det andre i en internasjonal feelgoodtradisjon, at «Mustang» finner formen som gjør den til en av de aller beste filmene som har vært å se på norske kinoer i 2016. 
",1
"Kjærligheten er ikke brutal nok
Men «Den allvarsamma leken» ser fordømt bra ut 

FILM: 
Fra første gang den fattige journalisten Arvid Stjärnblom (Sverrir Gudnason) møter kunstnerdatteren Lydia Stille (Karin Franz Körlof), sitrer det mellom dem. 
Men i Stockholm rundt forrige århundreskifte er det ikke lett å omsette sitringen i noe konkret. 
Lydias far bemerker uten videre at datteren vil sulte hvis hun velger Stjärnblom, og selv er han sulten på mer suksess før han binder seg. 
Den ene trekker seg unna, den andre vil ikke vente, og plutselig sitter de fast i hvert sitt ekteskap med andre. 
Men sitringen er der fremdeles. 

Sårende realisme 

«Den allvarsamma leken» er Pernilla Augusts filmatisering av Hjalmar Söderbergs utsøkte roman fra 1912, og er lenge en observant og lydhør skildring av en kjærlighetshistorie og alt som kan gjøre den forbudt: 
Arvid og Lydia vil ha hverandre, men de vil også ha et godt og sikkert liv, og selvoppholdelsesinstinktet slår mot romantikken. 
Begge blir såret i møte med den andres realisme. 

Og så er det som om August og manusforfatter Lone Scherfig ikke helt våger å gå dit Söderberg går. 
Den følsomme forfatteren er akutt bevisst på hvor mye av kjærligheten som er fantasi, på hvordan du ikke kan vite om de ømme ordene som hviskes til deg, ikke også hviskes til andre, som en helgardering. 
August og Scherfig erkjenner hvordan paret må ta hensyn til penger og leilighet og barn, men vegrer seg mot helt ut å erkjenne at de to både elsker hverandre og spiller et ganske brutalt spill med hverandre, samtidig. 
Det gjør filmen «Den allvarsamme leken» til en enklere kjærlighetshistorie enn den kunne vært, der kampen står mer utenfor de to enn inn i dem. 
Tungsinnet som siger inn er overbevisende, men ikke helt fascinerende nok. 

Ser bra ut 

Ikke overraskende ser det hele fordømt bra ut. 
Her er rene interiører med lyse nyanser i blått og hvitt, og mørke møbler som er som skapt for å sitte og lengte i. 
Filmen lodder ikke så dypt som romanen, men overbeviser i skildringen av det som skjer på overflaten, der megetsigende blikk veksles og alle egentlig skjønner hva som foregår. 
",1
"Dum og deilig dyre-«Idol»
Animasjonsfilmen «Syng» rører og morer mest da konkurranse blir konsert. 

FILM: 
Denne meget fornøyelige animasjonsfamiliemusikalen følger sitt eget imperativ i bydeformen «syng» og stemmer i ved enhver sprekk i fortellingen. 
Et vegg-til-vegg sangteppe går opp på det en gang majestetiske musikkteateret til koalabjørnen Buster Moon (Matthew McConaughey), og et vell av sangglade typer tropper opp til audition for å vinne en tilsynelatende god sum penger i en stor sangkonkurranse. 
Men som kompisen Eddie (John C. Reilly) spør: 
«Who wants another one of those?» 
Jeg må også si jeg var en smule skeptisk da forhåndsreklamen skrøt av hele «85 hitlåter» (!) på repertoaret. 
Men desto hyggeligere er det at jeg stadig ble sittende med et smil om munnen, og jammen reiste ikke gåsehuden seg også på et tidspunkt av kombinasjonen animert dyr og menneskelig stemme, med nylig avdøde Leonard Cohens «Hallelujah» slynget acapella utover byen. 

Kjente karakterer 

Karakterene i filmen er vi blitt kjent med gjennom de siste tiårenes mange sangkonkurranser på tv, som «Idol». 
I dyrs drakt er de mennesketyper som gjerne går igjen, slik at en ganske kjapp karakterisering gir tilstrekkelig følelsesmessig tilkobling. 
Åpningen skaper et flettverk, en kaleidoskopisk bysymfoni, der fortellingen flyr fra én karakter og inn vinduet til en annen. 
Til audition hos Moon kommer så ulike interessante typer: Johnny (Taron Egerton), sønn av en gangstergorillagjengleder, en gatehjørnesmørsanger, som takler «All of Me» av John Legend og «I’m Still Standing» av Elton John; tenåringen Ash (Scarlett Johansson), et rockepinnsvin, som slynger piggene ut som om de var trommestikker; saksofonmusa Mike (Seth MacFarlane), en bitteliten men oppesen crooner som skylder noen skumle bjørner penger; 25-barnsmoren Rosita (Reese Witherspoon), dobbeltarbeidende gris og husmor, som automatiserer morgenrutinene for å nå øvingen, går på trynet, men finner sine «True Colors» med «Bamboleo» på et supermarked; og den engstelige elefanten Meena (Tori Kelly), som baker kake og ber om en ny sjanse, men må overvinne frykt for å bestige scenen. 

Stemmer uten stemmer 

«Syng» er en hyllest til den fremførte popmusikken og en veldreid klassisk fortellende film, med framskritt og motstand, spenning og tydelige spørsmål der alt står på spill: vil teateret overleve, vil Meena synge, hvem vinner? 
Og i motsetning til mange heseblesende animasjonsfilmer for barn bryr man seg her om hvordan det går med karakterene. 
For også tegneseriepoter kan sette varige musikalske spor. 
Lille Fievel og Tanya i «An American Tail» (1986) sang seg inn hos meg – et romantisk barn – med sin «Somewhere out there» på åttitallet. 
Og da jeg for første gang besøkte Wallmanns i høst slo det meg hvor kraftfull popmusikk kan være, selv i coverversjoner mellom matretter. 

Et av tv-mediets fremste særtrekk er dets intime skildringer av «human interest». 
Denne filmen forsøker å ta folkelig sangunderholdning tilbake til filmen, blant annet ved å spille på showbiz- og Hollywood-mytologi. 
Og kanskje viktigst, insistere på at sangopptreden er en kunstform og ingen konkurranse: stemmer er best uten stemmer. 

Anmeldelsen er basert på den engelskspråklige versjonen i 2D. 
Den norske versjonen har stemmer fra blant andre Jan Gunnar Røise, Tomine Harket, Emilie Skolmen Kaafjeld, Espen Klouman Høiner, Ulrikke Døvigen, Jakob Schøyen Andersen, Jon Øigarden og Anders Bye. 
",1
"40-åringer spiller 16-åringer:«Nå er vi teite på liksom, liksom» 

Comeback på Netflix. 

I 2001 ble komedien «Wet Hot American Summer» slaktet av kritikere, før den gradvis vokste til å bli en kultfilm. 

Godt hjulpet av en rolleliste som inkluderte Bradley Cooper, Amy Poehler, Paul Rudd og Elizabeth Banks som i voksen alder fikk spille 16-åringer på sommerleir i 1981. 

Når oppfølgeren sparker i gang er de samme skuespillerne blitt rundere, mer rynkete, tynnere i håret og 14 år eldre. 
Løsningen blir, selvsagt, å lage en forløper lagt åtte uker før filmens handling, til leirens første dag. 

Teit på liksom 

Om dette høres teit ut er det bare fordi det utgjør selve essensen i humoren til regissør David Wain og medforfatter Michael Showalter: 

«Nå er vi teite på liksom, liksom». 

Her er overspill med vilje og fnisende parodier på popkulturelle klisjeer, paret med hermetiske grønnsaksbokser som snakker og den typen hvor-langt-kan-vi-dra-det-humor som nødvendigvis må oppstå i aldersspennet mellom rollefigurene og skuespillerne som spiller dem. 

Som i impromiljøet mange av skuespillerne har røttene sine i kan sånt slå begge veier. 

Avstanden er kort fra inspirerte latterkuler til ideer som i høyden fremkaller et halvveis anerkjennende «fiffig'a gitt». 
Det er en ikke ubetydelig mengde daukjøtt her. 

Likevel. 
Om man først skal se komikere prøve og feile, finnes det atskillig verre folk å tilbringe tida si med. 

Overskuddsprosjekt 

Serien fremstår som et gedigent overskuddsprosjekt for en gjeng som tydelig er glad i rollene sine. 

Som når Paul Rudd nok en gang gir alt han har som utålelig arbeiderklasse-eplekjekkas. 

Foruten samtlige fjes fra 2001-filmen dukker alt fra Kristen Wiig (rikmannsdatter) og Lake Bell (dårlig kjæreste) til Paul Scheer (rockejournalist), Weird Al (hypnotisør) og Jason Schwartzman (leirleder) opp, godt hjulpet av assorterte «Mad Men»-fjes som Jon Hamm (leiemorder) og John Slattery (sleip dramalærer). 

Og under seriens tykke lag av ironi banker et parodihjerte av den gamle skolen. 

Dette er nærmere klassikere som «Mannen Med Den Nakne Pistol» og «Hot Shots» enn idiotfilmer som «Scary Movie» og «Movie 43». 
Godmodig og varmt heller enn kalkulert og pubertalt. 

Dermed er det også lett å bli glad i de førti år gamle liksomfjortisene som forsøker å få seg kjæreste og (selvsagt) redde sommerleiren fra ymse farer, selv under de mer tafatte strekkene. 
",1
"Zombier, høyhastighetstog og koreansk kapitalisme
Yeon Sang-hos heseblesende actionthriller «Train to Busan» er zombiefilmen som vil få deg til å gråte. 

FILM: Zombiesjangerens vedvarende popularitet skyldes at zombien er en eksepsjonelt allsidig metafor. 
I motsetning til vampyrer og varulver er zombier verken glamorøse eller psykologisk komplekse, men til gjengjeld kan deres hjernedøde tilstand brukes til å diskutere en lang rekke samfunnsspørsmål. 
I Yeon Sang-hos «Train to Busan» handler det om kapitalisme, egoisme og et Sør-Korea som beveger seg bort fra tradisjonelle familieverdier. 

Nervepirrende 
I handlingens sentrum står den fraskilte fondsforvalteren Seok-woo og hans unge datter Soo-an. 
Det er Soo-ans fødselsdag, og det eneste hun ønsker seg er å reise på besøk til moren som bor i Busan på sørøstkysten av den koreanske halvøya. 
Til slutt gir den kronisk travle Seok-woo etter, og går med på å følge datteren på høyhastighetstoget som skal frakte dem på tvers av landet. 

Problemet er bare at det nettopp har brutt ut en zombieepidemi, og at en av de smittede har sneket seg ombord. 
Dermed er det duket for en nervepirrende togtur, hvor en broket forsamling fremmede fra ulike samfunnslag tvinges til å samarbeide for å unnslippe de levende døde. 

Hjerteskjærende 
I Yeons regi blir zombiene et bilde på et groteskt økonomisk system med en appetitt som per definisjon ikke kan tilfredsstilles, og som til slutt går løs på menneskene det er ment å tjene. 
Og når han lar zombier falle fra himmelen og skylle over lerretet som flodbølger av frådende menneskekropper, er det lett å tilgi at kapitalismekritikken ikke er videre subtil. 

2016 har vært et godt år for zombiefilm, og der Colm McCarthys «The Girl With All the Gifts» var en film for hodet, er «Busan» på alle måter en film for hjertet og tårekjertlene. 
Yeon skyr nemlig ingen virkemidler når han penser handlingen inn på forholdet mellom far og datter, og i sluttminuttene vil noen og enhver få problemer med å holde tårene tilbake. 
Og snarere enn å framstå som spekulativ, forsterker denne emosjonelle berg-og-dal-banen det frenetiske momentumet som gjør «Train to Busan» til en av høstens aller beste underholdningsfilmer. 
",1
"Måk vei for «Snøfall»:En nesten fullkommen julekalender 

Julestemning etter klassisk oppskrift. 

Denne jula må NRK få slippe mer mas om «Jul i Skomakergata». 
Måk vei for «Snøfall»: 
En nesten fullkommen julekalender, som garanterer julestemning for hele familien. 

Det vil si, hvis resten av serien lever opp til hva de første seks episodene lover, for mer har vi ikke fått lov til å se foreløpig. 
Men det skal godt gjøres å spolere dette. 

«Snøfall» er en klassisk fantasyserie i tradisjonen etter «Harry Potter» og «Narnia»: 
Et barn fra en nokså normal verden kommer over en portal til en langt mer magisk en, fylt med latter og peisvarme, men også ulmende fare. 
Her er den magiske verdenen selve julenisselandsbyen, og barnet som kommer dit viser seg å være halvt nisse. 

Grå virkelighet 

Utgangspunktet for serien er altså ikke veldig originalt, og den bruker alle de kjente grepene i boka for å engasjere oss. 
Men det er så godt gjort! 
Det virker som om serieskaperne får til absolutt alt de prøver på i de første episodene. 
Klipp, scenografi, musikk og skuespill - alt sitter. 

Niårige Selma (Siri Skjeggedal) har vokst opp i en verden som ligner vår, men med et sovjetgrått åttitalls-tilsnitt, med respatexbord og lagerfrakker. 

Det samme kjennetegnet den forrige julekalenderen fra NRK, «Julekongen», men her er det tatt et hakk videre: 
Digre, traurige murbygninger og striglede, fargeløse klasserom, kjemisk fritt for alt som kan minne om lek, liv, lys og annerledeshet. 
Kontrasten til nisselandsbyen er enorm, og det er nok planen, uten at det egentlig hadde vært nødvendig å tydeliggjøre det så kraftig. 

Perfekt nisselandsby 

For Snøfall, som landsbyen heter, er perfekt. 
Utemiljøet minner om Skomakergata, med små snødekte trehus tett i tett. 
Innendørs er det full belysning og knitrende peiser i alle rom, lyst treverk, tepper og julepynt overalt. 
Litt 1800-tall, litt 50-tall, og litt nåtid. 
Nissefar Julius (Trond Høvik) er en leken utgave av rektor Humlesnurr, med verdens herligste klukkelatter. 
Blant hjelperne hans er det flere fine karakterer, som oppfinneren IQ (Johannes Joner) og den korrekte og mistilpassede sekretæren Winter (Vidar Magnussen). 

I Snøfall er det snø året rundt, men en portal midt på torget leder ut i en stor, sommerlig hage som nissebarna kan leke i. 
Den er filmet med gyldent filter og gir assosiasjoner til «Brødrene Løvehjerte». 
Også her er finnes det fare: 
Den mørke skogen som ingen må gå inn i, der ondskapen rår. 

Emosjonelt 

Noe av det kuleste med «Snøfall» er den stemningen som så mange fantasyforfattere, film- og serieskapere før dem har forsøkt å få til, særlig etter «Harry Potter». 
De færreste klarer det, men her er den. 
Den spesielle varmen som gjør at du får lyst til å krype inn i den nye verdenen og bli der, samme hvor skremmende den også kan være. 

«Snøfall» er ikke så skremmende foreløpig. 
Men heller ikke her er det bare kos. 

Selma er foreldreløs, som sjangeren nærmest krever. 
I seks år har hun bodd hos den strenge naboen Ruth (Kjersti Elvik), mens hun har ventet på en ordentlig fosterfamilie. 
Selma har ikke hatt det bra, men mange seere kommer nok også til å felle noen tårer for ensomme Ruth, som har så stort behov for nærhet, men ikke klarer å vise det. 

I nisselandsbyen blør hjertet mitt for Winter og hans utakknemlige arbeid med å holde styr på Julenissen – en seksåring i bestefarskropp, ekspert på prokrastinering og ansvarsfraskrivelse. 
Et opprør er i emning. 
Og at vi før eller siden må inn i den mørke skogen, er åpenbart. 
Det ligger an til mange emosjonelle øyeblikk mot slutten, og mye spenning og moro på veien dit. 
",1
"Lat, dum og kvinnefiendtlig
«Børning 2»s horrible kvinnesyn trekker oppmerksomheten vekk fra dens redsel for mørkhudede mennesker. 

FILM: 
Dersom vi ser bort fra det tiltalende rødskjæret i bildene, og det usedvanlig sjarmerende samspillet mellom Sven Nordin og Otto Jespersen, er Hallvard Bræins «Børning» (2014) først og fremst interessant i et økonomisk og strategisk perspektiv. 

Filmen er bygget opp rundt et billøp gjennom vårt langstrakte land, og med det ikoniske Nordkapp-platået som målstrek føyer den seg inn i den nye nasjonalromantikken som i dag framstår som den eneste noenlunde pålitelige strategien for kommersiell film i et notorisk uforutsigbart norsk kinomarked. 

Mer interessant – og formodentlig skoledannende – var imidlertid måten produsent John M. Jacobsen og hans medarbeidere aktivt gikk inn og allierte seg med landets bilmiljø før og under innspilling, og dermed bygget et publikum til filmen lenge før den var ferdig. 

Med 380 000 solgte kinobilletter må denne taktikken kunne kalles en suksess, og dermed var det bare et spørsmål om tid før vi fikk en oppfølger. 

Det kommer ikke som noen overraskelse at «Børning 2» er mindre nyskapende enn forgjengeren hva gjelder målgruppetenkning, men at produsentene er såpass overbevist om fanbasens lojalitet at de aktivt går inn for å støte fra seg den kvinnelige halvdelen av publikum, er mildt sagt oppsiktsvekkende. 

Det åpner med et nikk til «Børning»-franchisens mest åpenbare forbilde «Olsenbanden», når hovedpersonen Roy Gundersen (Anders Baasmo Christiansen) slipper ut av fengsel. 

Etter to år bak murene for råkjøring er han fast bestemt på å leve et lovlydig liv som pølseselger på Shell og ansvarlig far for datteren Nina (Ida Husøy). 
En slik plan er naturligvis et dårlig utgangspunkt for en actionfilm, og det tar ikke lang tid før han takket være rogalandsdesperadoen Kayser (Vegar Hoel) er involvert i nok et ulovlig billøp – denne gangen fra Fosnavåg i Møre og Romsdal til Murmansk på Kolahalvøya. 

Twisten er at Nina denne gang kjører sammen med sin nye kjæreste Charlie (Jonas Hoff Oftebro) – med alt hva det innebærer av importert amerikansk antagonisme mellom far og framtidig svigersønn – mens Roy får selskap av hennes mor Ingrid (Marie Blokhus). 

Med Roys høygravide kjæreste Sylvia (Jenny Skavlan) hjemme i Oslo, er det dermed duket for familiedramatikk i høygir, og denne tematikken forsterkes ytterligere av at også de kranglevorne barndomsvennene Doffen (Nordin) og Nybakken (Jespersen) er tilbake på veien. 

Noe av det mest påfallende med «Børning» var at dens nasjonalromantiske skildring av 2010-tallets Norge var usedvanlig hvitt. 
Så å si alle rollefigurene var etnisk norske, og ingen av de mørkhudede personene som forvillet seg inn på lerretet fikk lov til å snakke. 

«Børning 2» er marginalt bedre i den forstand at det er gjort plass til én person med mørk hud og to replikker, men til gjengjeld er filmens framstilling av kvinner såpass hårreisende at denne unnlatelsesrasismen framstår som en ren bagatell. 

I «Børning 2» omtales kvinner gjennomgående som hjernedøde bimboer, og de kvinnelige rollefigurene er enten dekorasjon (som Lise Karlsnes i rollen som Kaysers stumme adjutant), motivasjon for hovedpersonen (som Nina og Sylvia) eller 10-tallets hittil mest foraktfulle norske kvinneportrett (Ingrid). 

Roys ekskjæreste skildres nemlig som et endimensjonalt hespetre hvis eneste mål er å gjøre livet surt for de stakkars mennene som er så uheldig å krysse hennes vei, og den eneste måten å få henne til å holde kjeft på, er å ty til myk prat og strategisk klining, for så å bokstavelig talt dytte henne ut av veien. 

Det spiller ingen rolle at manus er skrevet av to kvinner (Anne Elvedal og Linn-Jeanethe Kyed) eller at bikinidamene fra eneren glimrer med sitt fravær – «Børning 2» er omtrent så kvinnefiendtlig som det er mulig for kommersiell norsk underholdning å bli i 2016. 

Før vi går videre i dette sporet er det på sin plass å adressere dem som måtte bekymre seg for at dette fokuset på kjønn og representasjon trekker oppmerksomheten bort fra filmens kunstneriske kvaliteter. 
Til det er det bare å si at «Børning 2» er er mindre stilsikker og mer usammenhengende og sketsjepreget enn eneren, med hyppige skift i tone og atmosfære som bryter opp filmens flyt og saboterer dens momentum. 

Den mer komisk, men mindre morsom; den inneholder én genuint nervepirrende actionsekvens, mens bilkjøringsaspektet ellers er tonet ned, og den skusler bort en haug severdige skuespillere – deriblant Robert Skjærstad, Arthur Berning og Stig Frode Henriksen – på anonyme biroller. 

I enda større grad enn forgjengeren er den en film som ikke egentlig handler om noe – en pytt-i-panne-tilnærming til pålitelige Hollywood-grep, som surfer på skuespillerensemblets sjarm og det faktum at det ikke er laget flere norske filmer i denne sjangeren enn at prosjektet fortsatt har nyhetens interesse. 

Med andre ord er det ingenting ved «Børning 2» som er mer relevant å snakke om enn dens spektakulært bakstreverske framstilling av kvinner. 
Og med tanke på at «Fast & Furious»-filmene denne gangen er en åpenbar inspirasjonskilde – i alle fall på et rent overfladisk plan – er det umulig å ikke bli slått av hvor pinlig reaksjonære nordmennene framstår i forhold til sine amerikanske kolleger. 

«Børning 2» er naturligvis ikke noe misogynistisk manifest, og kvinnesynet den gir uttrykk for synes heller ikke å ha rot i noen prinsippielle oppfatninger om kvinnens plass i verken kunsten eller hjemmet. 
Framstillingen av kjønnene er da heller ikke først og fremst et moralsk eller feministisk problem, men et symptom på en intellektuell og kunstnerisk latskap som synliggjør og understreker filmens øvrige svakheter. 

For i motsetning til de mange snarveiene filmen tar hva gjelder plottlogikk, datagrafikk, vitser og dramaturgi, er det ikke like lett å avfeie denne røde, kvinnefiendtlige tråden som et uskyldig utslag av slepphendt kommersialisme. 
Og når man først har begynt å få øye på sømmene i konstruksjonen, tar det ikke lang tid før helheten rakner. 

I en nøkkelscene utbryter en gråtkvalt Nina at hun ikke vil at Roy skal være ordentlig, men at han skal være faren hennes, hvilket er en god oppsummering av «Børning»-franchisens ambisjoner om å tilby upretensiøs, folkelig underholdning. 

Ved å forveksle «upretensiøs» med «dum», og operere med et folkelighetsbegrep som ekskluderer over halvparten av befolkningen gjør imidlertid «Børning 2» det unødvendig vanskelig for både seg selv og publikum. 

Dermed blir filmen til syvende og sist nok et bevis på gyldigheten av et ordtak som synes å gå mange norske filmskapere hus forbi – nemlig at det slettes ikke er lett å lage lett underholdning. 
",0
"Tidvis aldeles strålende
Paolo Sorrentinos «Youth» er vinglete, melankolsk og selvopptatt, skriver Dagbladets anmelder. 

FILM: 
Paolo Sorrentino er en av filmverdenens største nålevende stilister, og besitter en unik evne til sette sammen ansikter, arkitektur, musikk og dans til en slags ren filmkunst hinsides tradisjonelle fortellinger. 
Fjorårets Cannes-bidrag «Youth» bærer da også tydelig preg av at historiefortelling verken er blant hans store styrker eller interesser, for denne gangen serverer regissøren en vinglete og uforutsigbar film full av røde tråder som aldri fører noe sted. 

Filosofisk 
I hovedrollene finner vi Michael Caine som den pensjonerte mesterdirigenten Fred Ballinger og Harvey Keitel som den aldrende regissøren Mick Boyle. 
De to har vært nære venner i 60 år, og tradisjonen tro tilbringer de sommeren sammen på et eksklusivt hotell i Alpene. 
For den apatiske 
Fred er oppholdet en ferie, mens Mick er opptatt med å skrive et filmmanus sammen med en gruppe unge assistenter. 
Likevel finner de to vennene rikelig med tid til å gjøre det gamle menn gjør best på film, nemlig å filosofere over livet, kunsten, kjærligheten og sitt eget ettermæle. 

Hotellet er spekket med eksentriske gjester som en nykåret Miss Universe, en buddhistmunk som ryktes å kunne sveve, et ektepar som aldri sier et ord til hverandre, en absurd overvektig Diego Maradona og en ung Hollywood-stjerne, samt Freds datter Lena. 
Alle setter de sitt preg på herrenes opphold, og takket være de mange artistene som besøker hotellet står filmen kontinuerlig på nippet til å bryte ut i musikkmontasjer — hvilket er en disiplin Sorrentino behersker bedre enn kanskje noen andre. 

Melankolsk 
Både hva gjelder tematikk og stil framstår «Youth» som en mosaikk som er satt sammen av brikker fra flere forskjellige puslespill, og det mest interessante av disse puslespillene forestiller en diskusjon om filmkunstens posisjon i det kulturelle landskapet i en tid da TV-dramatikken stjeler oppmerksomhet og ressurser fra filmbransjen. 
For selv om den kun inneholder én scene hvor denne problematikken eksplisitt diskuteres kan «Youth», med sine blendende stilgrep og demonstrative vektlegging av enkeltscener fremfor plott, sees som en melankolsk hyllest til en kunstform som trues av teknologisk og forbrukerøkonomisk utvikling. 

Caine og Keitels rollefigurer er begge eksempler på en type opphøyde mannlige genier som tv-dramatikken, med sine utbyttbare regissører og arbeidslag av manusforfattere, ikke har plass til, og dermed kan man tolke det dithen at det er filmkunsten selv som gir seg hen til bittersøte refleksjoner fra sitt eksil i de sveitsiske alpene.Skjønt, med sine mange uforløste samtaler og tvetydige dialogløse sekvenser, er dette en film det går an å lese både det ene og det andre inn i. 

Sprikende «Youth» er verken på nivå med Sorrentinos mesterverk «Il Divo» eller hans forrige film «Den store skjønnheten», og dette skyldes først og fremst at han og fotograf Luca Bigazzi ikke har det samme håndlaget med den sveitsiske landsbygda som de har med Romas utsøkt fotogene fasader. 
Der «Den store skjønnheten» var en film som reddet seg inn på ren estetikk og rytme, spriker «Youth» i alle retninger, og dersom man bare hadde kunnet konkretisere nøyaktig hva det er den prøver på, ville det sannsynligvis vært lett å se den som en mislykket film. 

Å se «Youth» blir dermed som å se en mesterregissør på skissestadiet, hvilket ironisk nok innebærer en økt respekt for Sorrentinos talenter. 
For når filmen virkelig fungerer er det verken på grunn av et velskrevet manus eller gode skuespillere, men en evne til å uttrykke seg via levende bilder som kun kan omtales som filmkunst. 
",1
"Fabelaktig flerbruksfyr
Legembeskadigelser med livet til følge. 

FILM: 
«Daniel Radcliffe’s delicious asshole» er blant de mange drøye svarkortene i det sosiale spillet «Cards Against Humanity». 
Og det er vinden fra vidunderkroppen Mannys (Radcliffe) levende døde anus som får fart på livsgløden hos suicidalt strandete Hank (Paul Dano). 
Han er i ferd med å henge seg på ei øde øy – i et komisk selvmordsforsøk på høyde med åpningen av «Harold and Maude» (1971) – da Manny skyller i land sammen med bølger av flytende søppel. 
Etter noen få minutter strandsprelling styrer Hank Manny som en vannscooter, propellert av promp som påhengsmotor. 

Fis, latter og tårer 

Ja, det er en svært særegen og organisk film manusforfatterne og regissørere Daniel Kwan og Daniel Scheinert har laget, tidvis nær Michel Gondrys eller Spike Jonzes toner. 
Filmen stjeler vilt, men resirkulerer originalt. 
Den er definitivt blant de mest egne filmene du vil se på norske kinoer i år. 
En fiks idé er blitt en morsom og rørende fortelling. 
Dano ble overbevist om å bli med på prosjektet da Kwan og Scheinert pitchet ham en fortelling der «den første fisen får deg til å le og den siste får deg til å gråte». 
Og sammenlignet med dødmannkomediene «Weekend at Bernie’s» (1989/1993), ligger et langt større posthumoristisk prompealvor bak «Swiss Army Man». 
Hanks «multipurpose tool guy» 
Mannys naive spørsmål om livet – fra «What is life?» til «What is Netflix?» – gir postkortvisdom sendt fra ei øde øy. 
Hank har ingen svar, men er ikke redd for å svare. 

Vennskap og samarbeid 

Filmen handler om vennskap og samarbeid, om relasjonen mellom to ensomme mennesker, naiv og naivere, hvis liv og død tvinnes ubrytelig sammen. 
Med fis til fart og forflytning og retning angitt av penis kan psykoanalytikerne fryde seg. 
Radcliffe er seg selv ulik og imponerer i en kroppslig utfordrende rolle. 
Han viser at å spille død ikke bare er å ligge stille, og at å spille levende ikke bare er å bevege seg. 
Manny lar seg bære i en leken, livsbejaende film om ting å gjøre da man er død. 
",1
"Anmeldelse:«Huset» 

«Huset» er en ubalansert og tematisk ambisiøs norsk lavbudsjettsgrøsser. 

FILM: 
En av de siste årenes mest interessante filmtrender, er de stadig mer sammensatte skildringene av nazistene og deres støttespillere i europeiske historiske dramaer. 
Tiden da Wehrmacht-uniformen var synonymt med pur ondskap synes å være over, og i lavbudsjettgrøsseren «Huset» lever Reiner Kiil en overraskende sammensatt skildring av de invaderende tyskerne. 

Dype skoger Filmen utspiller seg under okkupasjonen, og følger to tyske soldater og en norsk motstandsmann som har gått seg vill i et snødekt skogsområde i Hedmark. 
Smått om senn kommer de fram til et avsidesliggende hus som synes å ha blitt forlatt i all hast, men etter hvert som de bortkomne soldatene og deres fange finner seg til rette, oppdager de at de ikke er alene. 

James Wans «The Conjuring» har vært en uttalt inspirasjonskilde i arbeidet med «Huset», og dette kan skimtes både i måten fotograf John-Erling H. 
Fredriksen lyssetter og rammer inn huset, og i hvordan Kiil bevisst unngår grøssersjangerens mest elementære fortellerrytmer når han bygger opp spenning.Spesielt skummel blir filmen riktignok aldri, men Kiil makter å holde på interessen, hvilket er mer enn man kan si om brorparten av skrekkfilmene som i disse dager får norsk kinodistribusjon. 

Ubalanse 
I likhet med Patrik Syversens «Det som en gang var» tilhører «Huset» de mer vellykkede norske lavbudsjettsfilmene fra de senere år, men det skinner likevel igjennom at man har å gjøre med en billig produksjon. 
«Huset» er først og fremst ubalansert film — en ubalanse som ofte oppstår når ambisjonene står i et misforhold til budsjettet — men den skjemmes også av en gjennomgående mangel på tydelighet. 

Premisset om et hjemsøkt hus som blir et ekkokammer for nazistenes undertrykte skyldfølelse er imidlertid godt, og alt i alt inneholder «Huset» tilstrekkelig med interessante ideer og grep til at alle som er interessert i norsk skrekk- og/eller lavbudsjettsfilm burde kjenne sin besøkelsestid. 
",0
"Ny film om den svenske hundreåringen:Det er ren tvangsforing 

«Hundreogettåringen som stakk fra regningen og forsvant» er et forsøk på å lage den første filmen en gang til. 

FILM: 
På en måte er det hele fullt forståelig. 
Den svenske hundreåringen Allan har vært en elsket skikkelse, både hos broderfolket og her til lands, gjennom Jonas Jonassons roman «Hundreåringen som klatret ut av vinduet og forsvant» og filmatiseringen av boka, med Robert Gustafsson i hovedrollen. 

Egenrådig og populær 

Kanskje har Allan vært så populær nettopp fordi han gjør så lite for å innynde seg. 
Han er den egenrådige, uimponerte og på sitt vis uskyldige skandinaven som ramler inn i en rekke verdensomkalfatrende begivenheter i sitt lange liv og reagerer på dem med samme uforstyrrelighet. 
Han er uten tvil et velegnet prisme for Jonassons maksimalistiske komedie, selv om sjarmen også i forrige runde virket litt vel påstått. 

I film nummer to er det bare påstanden igjen. 
«Hundreogettåringen som stakk fra regningen og forsvant» framstår som lite annet enn et forsøk på å lage den første filmen en gang til, fordi det er en skrudd logikk som tilsier at så lenge folk har likt noe, en fortelling eller et persongalleri, så må de tvangsforet med det til de skriker om nåde og klapper lommeboka igjen. 

Ståhei for ingenting 

Årets film har samme veksling som den forrige, mellom et nåtidsplan og et fortidsplan. 
Nåtidsplanet handler om den gamle Allan, småkjeltringene han omgir seg med og de halvhjertede forsøkene på å rydde opp i den brokete fortida. 

Fortidsplanet er tegnefilmaktig karikerte gjengivelser av en historisk hendelse der han spilte en uplanlagt rolle, er et sammensurium som inkluderer Nixon, Brezjnev, og en stormaktskonflikt knyttet til oppskriften på en sovjetisk brus som var ment å kunne utkonkurrere Coca-Cola. 
Det hele føles aldri som annet enn stor ståhei for ingenting, og det en ståhei som er merkelig umorsom. 
Det er som om filmskaperne, som inkluderer romanforfatter Jonasson som manusforfatter, tror det er nok å plassere de skranglete hovedpersonene i kaotiske situasjoner og la dem være seg selv. 
Det er det på ingen måte. 
",0
"Anmeldelse:«The Little Death» 

Fetisjkomedien som er uforløst på mer enn én måte. 

FILM: 
«The Little Death» er en australsk dramakomedie med en tittel hentet fra et, så klart, fransk uttrykk for seksualitetens toppunkt. 
Det handler om noe som egentlig er et ypperlig utgangspunkt både for nerveblottende humor og frustrerte tårer: 
Den delen av seksualiteten som lever helt uavhengig av hvem man lever den ut sammen med. 

I samme bydel bor fem par, der én eller begge partene har en fetisj som de strever med å inkorporere i sexlivet med den andre. 
Hvor glade de enn er i hverandre, er det en side av det de ønsker seg seksuelt som både er spesifikt og inkompatibelt. 

Allerede mellom paret som presenteres først, Maeve (Bojana Novakovic) og Paul (regissør og manusforfatteren Josh Lawson), begynner «Haisommer»-fiolinene å skjære inni hodet på den som ser på idet Maeve biter seg i leppa og forteller kjæresten at hun har en voldtektsfantasi - og ber ham hjelpe henne å leve den ut, og slik at hun ikke skjønner at det er ham. 
Det er, for å si det pent, vanskelig å se for seg hvordan dette ikke skal gå galt på en eller annen måte. 

Tenner på tårer 

Litt lenger ned i gata får Richard (Patrick Brammall) vite at faren er død, og bare minutter etterpå oppdager kjæresten Rowena (Kate Box) at hun tenner på kjærestens tårer. 
I motsetning til Maeve synes hun ikke dette er noe hun kan si, men det er heller ikke noe hun klarer å glemme, eller slutte å lengte etter - av mer enn én årsak. 
Lawsons kanskje sterkeste side er fingerspissfølelsen for hva noen gjør når de prøver å få noen til å gi dem noe de desperat ønsker seg, men ikke kan be om. 

Det mest interessante ved «The Little Death» er ikke fetisjene som sådan, men hvordan de får fetisjistene til å handle - og hva dette antyder om dem, og forholdet de er i. 
Én av historiene utarter raskt til rå manipulasjoner, der den ene parten narrer den andre grovt for å få utløp for egne lyster, riktignok motivert av noe annet og mer enn kortsiktig nytelse. 
Her og andre steder merkes krusningene i noen fascinerende understrømmer. 
Men så blir det med antydningene. 
Ingen av historiene er helt forløste, ingen av dem er hva som kan kalles genuint festlige. 

Kleint 

Samtlige utfolder seg under mørke skyer av usannsynligheter: 
Rettvinklede svinger i plottet som synes å være lagt inn bare for at historien skal kunne utvikle seg, ikke fordi det virker som noe noen kunne gjort eller sagt. 
Og det skal strengt tatt litt til, med tanke på hvor mye rart folk gjør og sier når det er sex det dreier seg om. 
Skuespillerne er godslig med på alt og gir seg hen til de kleineste, krasseste konfrontasjoner uten å miste minen av hverdag. 
Men de må få oppføre seg som folk, og dét er det de ikke får lov til, i avgjørende øyeblikk. 
",0
"Klesskapet er større enn kjærligheten
Hjertene er ikke mer enn lunkne i «Allierte». 

FILM: 
Andre verdenskrig er den mest takknemlige krigen for historiesnekrerne blant oss. 
Fordi det er den eneste store krigen som står igjen som en fortelling om det godes seier over det onde, kan den enkelt fungere som trampoline for røverhistorier og melodramaer, og som kulisser for kjoleskiftene til Marion Cotillard. 
Den fungerer i alle fall som alt dette i «Allierte». 

Filmen er en litt anspent etterligning av Hollywoods mest smektende dramaer fra de krigsherjede førtiårene, som «Casablanca» og «To Have And Have Not». 
Disse filmene handlet på ingen måte om krigen selv. 

Verdenskonflikten var nyttige for å sette de glamorøse og slagferdige hovedpersonene, Humphrey Bogart og henholdsvis Ingrid Bergman og Lauren Bacall, i uløselige dilemmaer knyttet til liv og død som satte følelsene parene imellom på stadig hardere prøver - i eksotiske omgivelser og iført det siste innen vestlig eleganse. 
Det var krig som eskapisme, ikke krig som realitet. 

Erotisk tautrekking 

Cotillards nevnte, absurd bugnende garderobe i «Allierte» er tydelig inspirert av Bacalls kjoler i «To Have and Have Not», mens åpningsscenene fra et glanset Casablanca skjeler tilbake mot klassikeren ved samme navn. 
Brad Pitt spiller etterretningsoffiseren Max, som er på oppdrag i Nord-Afrika. 
Der må han samarbeide med den flyktende franske motstandskvinnen Marianne (Cotillard) og fremstå som ektemannen hennes, for å kunne skaffe dem begge innpass hos tyskerne. 

Når de ikke spiller rollene sine, prøver de to fremmede å bli bedre kjent. 
Hun flørter aggressivt, han er taus og tilbakeholden - helt til han plutselig er alt annet enn tilbakeholden, men hodestups forgapt i en dame som lever av å sjarmere andre. 
Når de to kommer seg ut av Casablanca, blir nettopp dette en kile mellom dem, når Max blir forsøkt overbevist om at Marianne ikke er oppriktig overfor ham heller. 

I begynnelsen av «Allierte» er denne erotiske tautrekkingen ganske snasent, om enn litt insisterende skildret. 
Pitt er best i roller som har noe holdt ved seg, han er ofte god når han spiller menn som er emosjonelt undertrykket eller taust truende. 
Men når han skal spille en klassisk romantisk helt, som han i økende grad må ettersom «Allierte» går sin tårevåte gang, virker han ukomfortabel, som om han må presse frem de store ordene. 
Cotillard klarer seg bedre i en mer interessant og mystisk rolle. 

Platt spionasje 

Men historien rundt dem er for platt. 
Den har ikke den sensuelle, dansende lettheten til filmene den forsøker så fryktelig hardt å imitere. 
Operasjonene Max og Marianne utfører er banale inntil det tegneserieaktige, og forsøkene på å fremstille dem som modige og kompetente, virker dermed nesten mot sin hensikt. 
Og følelsene er smurt utenpå, tykt og tungt. 

«Allierte» er jevnt over underholdende; mest og best i stundene der den ligner mest på en stemningsfull thriller, som spekulerer i hvor godt noen egentlig kjenner sine nærmeste. 

Men ofte, og særlig mot slutten, sklir det hele ut i upasteurisert melodrama, der de store følelsene er noe Pitt og Cotillard insisterer på at de har snarere enn noe de legger for dagen. 
Kjærligheten må rett og slett settes på litt mindre klumsete prøver enn dette for at en film som «Alliert» skal være noe man ønsker å flykte inn i, vekk fra en virkelighete som den har uhyre få likhetstrekk med. 
",0
"Nye «True Detective» når ikke forløperen til liktærne
Sukk, må alle politikvinner være seksuelle rovdyr? 

Å herrejemini. 

Det var det som framsto som den generelle reaksjonen på fjorårets sesong én av HBO-serien «True Detective», den fantastisk spilte sørstatshorrorserien som ikke bare sementerte Matthew McConaugheys gryende ikonstatus, men også fikk fansen til å gå google-bananas over den obskure galskapsnovelleboka «The King in Yellow» fra 1895. 

«True Detective» sesong én var 2000-talls-tv på sitt aller, aller beste, men da det ble annonsert at det skulle komme en sesong to, var spørsmålene likevel mange. 
For: 

1) Matthew McConaughey og Woody Harrelson, hvis heftige karakterstudier og strålende samspill var selve drivkraften gjennom serien, annonserte tidlig at de var uaktuelle for sesong to. 
Hvordan skulle dette gå, da? 

2) 
Forfatter Nic Pizzolatto ble genierklært for sitt okkulte, sitrende og hjerteskjærende manus. 
Men var det egentlig han eller regissør Cory Joji Fukunaga, med sin svevende, subtile filmstil, som hadde hovedæren for at resultatet ble som det ble? 
Det får vi svar på nå, Fukunaga er heller ikke med på sesong to. 

3) 
Ville sesong to også ha okkulte undertoner? 
Og her kommer det en spoiler, så unngå for all del å lese akkurat dette punktet hvis du ikke har sett sesong en, kommer vi til å støte på, og forhåpentligvis putte bak lås og slå, resten av den kristensatanistiske pedofiliringen vi bare ante konturene av i sesong én? 

Industrielle Spørsmålene er med andre ord store og mange. 
Og for å ha sagt det med en gang: 
Ja, «True Detective» sesong to framstår som en selvstendig enhet, handlingsmessig fullstendig løsrevet fra sesong én. 
Og nei, de tre første episodene når ikke forløperen til liktærne en gang. 

Vi har forflytta oss fra den golde sørstatssumpen til Californias industrielle helveteshøl. 
I byen Vinci er tilsynelatende alle noen korrupte jævler, og det blir raskt klart at dette også gjelder vår mann, politimannen Ray Velcoro (Colin Farell). 

Han er i tillegg alkoholisert, narkofisert og sliter med forholdet til ekskona og sønnen Chad. 

Vi møter også den tidligere kriminelle forretningsmannen Frank Semyon (Vince Vaughn), den beinharde etterforskeren Ani Bezzerides (Rachel McAdams) og den kjekke, unge, men emosjonelt skakkjørte, motorsykkelpolitimannen Paul Woodrugh (Taylor Kitsch). 

Idet Woodrugh finner liket av Semyons seksuelt utagerende forretningspartner, er krimhistorien i gang. 

Men først må man komme seg gjennom første episode, en ganske traurig time der vi introduseres for persongalleriet i all dens klisjérikdom. 

Macho Fans av Pizzolattos debutroman «Galveston» vil kjenne igjen den hardkokte stilen. 
Her er alle alkoholiserte, alle er macho (selv kvinnene), alle kan godt ty til vold, alle har ett eller flere svin på skogen, en tragisk/dramatisk/kriminell fortid og ingen av dem bryr seg egentlig om de lever eller dør. 

Den vakre kvinnelige bartenderen som er småforelska i Velcoro har selvfølgelig et skjemmende knivarr over halve ansiktet. 

Der McConaughey og Harrelson ga sine karakterer lag på lag med uutforsket materiale, skjønner vi ganske greit hvem det er vi har å gjøre med i sesong to. 
I tillegg er dialogen tidvis ekstremt banal i all sin noir-het, reaksjonsmønstrene forutsigbare i sin uforutsigbarhet. 
Og det er omtrent her vi sårt begynner å savne Fukunagas subtile hånd på rattet. 

Heldigvis blir det bedre. 

I episode to og tre tetter handlingen seg til og det er lettere å overse teit dialog og skjemmende overspilling (MÅ alle borgermestre være noen narkoinnsausa grådigtasser? 
MÅ alle politisjefer være korrupte? 
MÅ alle politikvinner være seksuelle rovdyr? 
Sukk). 

Og ja, vi får både spenning og lefling med det okkulte. 

Om du liker sesong to handler kanskje om du kjøper den hardkokte stilen eller ikke. 

Og det er klart, skuffelsen over manglende «True Detective»-stemning hadde kanskje ikke vært så stor om ikke sesong én hadde vært så fantastisk. 

Men det hadde ikke interessen heller. 
",0
"Typisk norsk, men nesten glemt
«Kvar song ei soge» er fra det næreste av nærmiljøer. 

FILM: 
Dette må være et av de næreste nærmiljøene jeg har sett på film. 
Dokumentaren «Kvar song ei soge» tar seeren med til grenda ved Møsvatn, nær Hardangervidda, der en lokal kvedetradisjon har overlevd i hundrevis av år. 
For mennene og kvinnene som er intervjuet av regissør Aslaug Vaa, er kvedingen en naturlig måte å gi uttrykk for følelser på, for sorg og kjærlighet, så vel som småpikante røverhistorier. 
De forteller om forholdet sitt til det de synger, og fremfører forskjellige kvad. 
Sterkest er nok scenen der en bestefar synger kvadet han laget til et tapt barnebarn. 
Forklaringene hans før og etter er knappere enn det som kommer frem i tonene. 

Kunne gått dypere 

Stilen er tilpasset temaet: 
«Kvar gong ei soge» er nøktern og upyntet. 
Faktisk er den mer småskåren og spinkel enn den kunne og burde vært, og med en spilletid på en time og ti minutter, er det nærliggende å tenke på hvordan prosjektet kunne blitt noe mer enn en katalog over kvederne: 
Her kunne Vaa enten gått tettere inn på de hun snakker med, eller i større grad satt kvedingen inn i en sosial eller historisk sammenheng. 

Fint å bli minnet på 

Når det er sagt, er «Kvar song ei soge» også et fint portrett av et særpreget samfunn, med spesielle trekk som i hovedsak formidles gjennom bildene. 
Turene i fjellet står sentralt. 
Pilking på vannet og håndarbeid er viktige tradisjoner. 
Livene som beskrives, leves tett på naturen og på de historisk nedarvede skikkene. 
Den eldre generasjonen er opptatt av at den yngre skal føre arven videre, noe som ikke er bare lett - men i alle fall i ett tilfelle tar en av familienes døtre og blander kvedetradisjonen med sin egen singer/songwriter-stil. 

Dette er også en samtale og en forhandling det ville vært verdt å gå nærmere inn på. 

I lys av de siste årenes lett oppskrudde debatt om hva som er norsk kultur, er det også interessant å bli minnet om hvor mye som i høyeste grad er typisk norsk, og som bare overlever i små miljøer eller i fortellingene om tidligere tider, og som strever med å finne en naturlig plass i 2016 - bortsett fra altså i husholdningene som klamrer seg fast der Hardangervidda begynner. 
",1
"Anmeldelse:«Risen» 

Kristendommens største mysterium spilles ut som påskekrim. 

FILM: 
Det mest interessante med såkalt «faith-based» film — altså filmer laget av kristne filmskapere for et kristent publikum — er at de preges av en påfallende mangel på berøringsangst hva gjelder Gud, Jesus og det hinsidige. 
For mens ordinære Hollywood-filmer ofte er både ærbødige og tilbakeholdne i sin skildring av kristendommens metafysiske størrelser, har disse produksjonene få motforestillinger mot å klistre den hellige treenighet utover kinolerretet i all dens frikirkelige, kitschpregede prakt. 

Inspektør Clavius Sammen med Randall Wallace' «Heaven is for Real» (2014) er Kevin Reynolds' «Risen» en av få slike filmer som har fått norsk kinodistribusjon, og mens førstnevnte på alle måter talte til menigheten, kan Reynolds' film ved første øyekast forveksles med et helt vanlig historisk drama. 
Men etter hvert som historien om den romerske offiseren Clavius skrider frem blir det snart klart at også dette er et tilfelle av filmatisk forkynnelse. 

Clavius er Pontius Pilatus' høyre hånd, og når den romerske guvernøren ser seg nødt til å korsfeste en religiøs leder ved navn Yeshua, er det Clavius som får oppgaven med å sørge for at liket av den påståtte messias ikke blir stjålet fra graven. 
De som kan sin bibelhistorie er naturligvis klar over at liket forsvinner fra krypten, og dermed blir det opp til Clavius å finne ut nøyaktig hva som har skjedd. 

Den 13. disippel Fra et kunstnerisk standpunkt er problemet med «faith-based» film at de forutsetter at publikum er i besittelse av såpass sterke følelser for skikkelsene og budskapene de befatter seg med at filmene konstrueres som rene utløsermekanismer for kristelig glede og begeistring. 

På tross av et interessant utgangspunkt gjør også «Risen» seg skyldig i dette, og med Jesu oppstandelse og Clavius' omvendelse som uunngåelige plottmomenter sleper filmen seg gjennom Judeas golde ørkenlandskap som en blass og forutsigbar kriminalfortelling som synes grunnleggende uinteressert i å oppklare noen ting som helst. 
",0
"Anmeldelse:«Karsten og Petra på safari» 

Den fjerde «Karsten og Petra»-filmen er en pludrende, keitete og sjarmerende fortelling for de minste. 

FILM: 
Med mer enn 760 000 solgte kinobilletter fordelt på to år og tre filmer, er «Karsten og Petra»-serien Norges største filmfranchise. 
Og med den fjerde filmen kan regissør Arne Lindtner Næss runde millionen. 
Suksessen er oppsiktsvekkende, men også forståelig, for dette er filmer som gir små barn nøyaktig det de vil ha. 
Og selv om de ikke har all verden å tilby de voksne som uunngåelig følger de små, besitter disse filmene unektelig en viss keitete sjarm. 

Afrikansk eventyr 
Hva gjelder form er barnefilmen interessant fordi den er den eneste sjangeren som er unntatt det norske filmproduksjonssystemets rigide manuskrav. 
«Karsten og Petra på safari» er proppfull av den typen reaksjonsbilder, transportscener og eksposisjonsdialog som beriker filmopplevelsen for små barn, men som tradisjonelt anses for å være både amatørmessige og unødvendige. 
Disse reglene er imidlertid langt fra universelle, og i likhet med Adam Sandlers forhatte «Grown Ups»-filmer, er det noe tiltalende over filmens tilbakelente tempo og pludrende framdrift. 

Plottet i «Karsten og Petra på safari» begrenser seg til en løs rammefortelling som bringer de to bestevennene og deres snakkende kosedyr til dyreklinikken Camp Eden, som i henhold til barnlige referanserammer ganske enkelt ligger i «Afrika». 
Noen ensomme barn blir venner, en løveunge blir gjenforent med moren sin, og to norske barn får se en hel haug med fascinerende dyr de tidligere bare har sett i bøker og på tv — mer komplisert enn som så er det ikke. 

God nok 
Men det trenger det heller ikke å være for å fungere som underholdning for små barn. 
Med et formspråk som vektlegger fargerike og lettfattelige bilder, og sitt fokus på rollefigurer og repeterende enkeltscener framfor plott, minner «Karsten og Petra på safari» på mange måter mer om en lang episode av en TV-serie enn om en spillefilm. 
Og selv om dette sannsynligvis er revnende likegyldig for dens tiltenkte målgruppe, er det like fullt vanskelig å hylle den som en god film. 
",0
"Tenker innenfor boks(ering)en
Ben Youngers solide «Bleed for This» gjør alt man forventer av en boksefilm – og fint lite annet. 

FILM: 
Vi befinner oss nå på et stadium i boksefilmens historie hvor sjangerens viktigste funksjon er å tilby mannlige skuespillere som er kjent for dramatiske roller en anledning til å bevise at de kan bære en film med sin fysikk. 
I «Bleed for This» er det Miles Teller sin tur til vise at han har det som trengs, i en historie som speiler denne prosessen med å trosse publikums forventninger og framstå som troverdig i rollen som proffbokser. 

Comeback Filmen er nemlig basert på den sanne historien om hvordan den amerikanske bokseren Vinny Pazienza kjempet seg tilbake i ringen etter i en bilulykke i 1991. 
Som i de fleste gode boksefilmer er kampen for å vinne i ringen en forlengelse av hovedpersonens indre kamp, og i tillegg til alle de tradisjonelle utfordringene må Pazienza altså overvinne en brukket nakke. 

Dette er det nærmeste «Bleed for This» kommer en original tilnærming til sjangeren. 
Ben Younger har laget en film som handler om det samme som 99% av alle boksefilmer handler om – altså menn som kjemper mot sine egne maskuline idealer – og følger denne oppskriften såpass slavisk at det tidvis føles som om den ikke egentlig handler om noen ting. 
Innenfor disse snevre rammene er den imidlertid et solid stykke håndverk, utformet som en pålitelig berg-og-dal-bane av enkle og forutsigbare gleder. 

Trivelig Boksekampene i «Bleed for This» er habile – en mellomting mellom «Hands of Stone»s funksjonelle lydkollasjer og «Creed»s ambisiøse koreografi – men det man først og fremst sitter igjen med etter å ha forlatt kinosalen er rollegalleriets tacky sjarm. 

Sammen med Aaron Eckhart, Ciarán Hinds og Katey Sagal spiller Teller Team Pazienza som bortklipte bifigurer fra «The Sopranos», der de banner, krangler og spiser seg gjennom Vinnys sensasjonelle comeback. 
Og selv om Teller er troverdig i rollen som bokser, er «Bleed for This» aldri i nærheten av å matche intensiteten og den utmattende fysiske disiplinen som preget hans gjennombruddsfilm «Whiplash». 
",1
"Anmeldelse:«Pøbler» 

Dokumentarfilmen «Pøbler» byr på scener og rollefigurer norske spillefilmer sjelden er i nærheten av. 

FILM: 
Den norske spillefilmproduksjonen er såpass fokusert på arketypiske figurer og umiddelbart lettfattelige fortellinger at en stor del av menneskene og historiene som utgjør den norske virkeligheten i praksis utestenges fra kinolerretet. 
Og med åra er det her den norske dokumentarfilmen har funnet sin nisje og sitt publikum; i erfaringer, perspektiver og personskildringer som den dramaturgisk grovkornede spillefilmen ikke makter å formidle. 

Inkluderende 
Det er vanskelig å tenke seg et bedre eksempel på dette enn Kari Anne Moes nye dokumentar «Pøbler». 
Filmen handler om en gruppe unge menn og kvinner som deltar på et kurs i regi av Pøbelprosjektet hvor målet er å komme seg ut i jobb. 
Enkelte av dem har slitt med rusproblemer, minst én har sittet i fengsel, og andre har fått seg en solid psykisk knekk på grunn av mobbing og mishandling, men alle har de det til felles at de har vært arbeidsledige i lang tid.Og mens en parade av profesjonelt barmhjertige samaritaner forsøker å banke inn en kombinasjon av selvtillit og respekt for samfunnets grunnleggende spilleregler i «pøblene», fanger kameraet opp scener som er så gnistrende gode at man skulle tro de var nøye innøvd. 

For så snart Eddi Eidsvåg har sveivet i gang sin aggressivt inkluderende powerhumanisme, åpner deltakerne seg for hverandre og publikum. 
Og det vi får se er en unik kombinasjon av emosjonell kompleksitet og livserfaringer som ikke passer inn i medienes etablerte standardfortellinger. 

Floke «Pøbler» er et filmatisk gruppeportrett, men det er likevel ingen tvil om at hovedpersonen er Jan Olav Sawyer. 
Sawyer er en ung mann med tung dysleksi og en trøblete oppvekst, som har vært straffedømt for vold og narkotikaforbrytelser. 
Han er karismatisk og sjarmerende, uforutsigbar og truende, og det er umulig å ta øynene vekk fra når ham er på lerretet. 
Men samtidig er han også knuten på den røde tråden - floken som aldri går opp, men som viser at verken livet eller dokumentarfilmen lar seg diktere av dramaturgiske naturlover. 
",1
"Anmeldelse:«The End of the Tour» 

En lang samtale full av skarpe betraktninger, skjør kjemi og spiss maktkamp. 

FILM: 
Det er to tydelige nivåer i intervjufilmen «The End of the Tour». 
Begge er frydefulle. 

I 1996 gjorde Rolling Stone-journalist Dave Lipsky et portrettintervju med David Foster Wallace, like etter utgivelsen av forfatterens bejublede murstein «Infinite Jest». 
Intervjuet kom aldri på trykk, men Lipsky skrev ut intervjutapen og ga den ut etter at Wallace tok sitt eget liv i 2008. 
Tapen er utgangspunktet for «The End of the Tour», månedens film på cinematekene. 
Filmen har vært omstridt. 
Venner har skrevet arge innlegg om hvorfor dette ikke er David slik de husker ham. 

Fascinerende dragkamp 

Men om det kanskje gis et ufullstendig bilde av en mann som var viktig for mange, fungerer «The End of the Tour» uhyre godt som film og som samtale. 
For det første fordi samtalen mellom intervjuer og intervjuobjekt er gløgg og kjapp. 
For det andre fordi dette er et observant og fascinerende studium av samtalen som sådan, av møtet mellom to mennesker som ikke bare preges av hva de har å komme med, men også av usikkerhet, forfengelighet, og skjev og skiftende status. 

Møtet mellom Lipsky og Wallace er nervøst. 
Forfatteren er engstelig for hvordan han fremstår. 
Journalisten vet innerst inne at han egentlig beundrer forfatteren litt for mye, og forsøker litt for hardt å være smart. 
De sklir etter hvert inn i en samtale som er smart og flytende, men også anspent. 

Med en gang noe synes å klikke, kan det skape et press på å leve opp til samtalens potensial, på å vise seg den verdig. 
Det oppstår en selvbevissthet, en frykt for at det du opplever som et magisk møte egentlig bare er den andre som sjarmerer deg. 
Særlig tydelig blir det i øyeblikkene der Lipsky, uprofesjonelt nok, glefser tilbake mot Wallace og anklager ham for å være manipulerende, i et kavende forsøk på å gjenvinne distansen han vet han har mistet. 

Dragende skuespill 

Legg til at begge er analytiske og selvtvilende menn med en hang til å sammenligne seg med andre, og at ingen av dem er et sekund i tvil om hvem som er den mest begavede av de to, og du har en kompleks relasjon som lett holder på fascinasjonen i en film som nesten bare er prat. 

Segel er både følsom og farlig som Wallace, i en rolle han burde fått mer anerkjennelse for. 
Eisenberg er passe smart og smålig i sin rolle som oppdatert Salieri. 
I det anspente og intelligente rommet mellom dem vil man bare fortsette å være. 
",1
"Anmeldelse:«Det elleville nøttekuppet» 

Minner om hvorfor en bør være skeptisk til alt som har «ellevill» i tittelen. 

FILM: 
Egentlig bør det være en grei kulturell tommelfingerregel å unngå alt som bruker ordet «ellevill» i tittelen eller reklamen. 
Som kritiker har en ikke alltid den luksus. 
Der for er det nå mulig å konstatere at «Det elleville nøttekuppet» i stor grad holder det adjektivet lover, nemlig et oppkjaset, forpustet uttrykk med insisterende fysisk humor, dirrende drøvler og oppsperrede øyne. 

Vag mellomkrigstid 

Innvendingene gjelder først og fremst innpakningen rundt en familiefilm som ellers har gode trekk. 
Det dreier seg om individualisme som feilslått psykologisk mestringsmåte og fellesskap som hersketeknikk. 
Ekornet Egon er småkjeltringen blant gnagerne i en bypark, og blir til slutt utstøtt etter å ha torpedert flokkens forsøk på å skaffe seg nok mat for vinteren. 
Men matmangel og omstendigheter gjør at flokken lojale fotsoldat Annie og den halsstarrige outsideren Egon snart må samarbeide, om å vriste en surrealistisk mengde nøtter fra skalkeskjulet til noen lokale bankranere. 

Tidskoloritten er vag mellomkrigstid og gangsterne har hatter og bukseseler. 
Det krimaktige plottet er oppsiktsvekkende ambisiøst, med et stort person- og dyregalleri med skiftende relasjoner seg imellom. 
Kanskje er det noe for ambisiøst for den unge målgruppen, særlig når spørsmålene om hvem som lurer hvem som lurer hvem blir mange og hyppige. 

Hyperaktiv og doven 

Og «Det elleville nøttekuppet» lykkes også i å være hyperaktiv og doven samtidig. 
Typene i filmen og gnisningene dem imellom er smertelig forutsigbare - regelbryteren kjekler med regelrytteren, den selvpromoterende narsissisten med den pliktoppfyllende arbeidshesten. 
Og når den grunne idébøtta er i ferd med å gå tom, kaster de koreanske produsentene inn en dansesekvens til Gangnam Style. 
I New York, før annen verdenskrig. 

Den etterlengtede parken er høstvakker og det duse bybildet kan gi noen hver Manhattan-lengsel. 
Men hva hovedrollene angår, lener Snipp og Snapp seg i dette nu tilbake i sofaen og tar seg en drink til. 
De skjønner at posisjonen som verdens mest berømte animerte ekorn ikke står på spill denne gang heller. 
",0
"Anmeldelse:«Mandariner» 

En elegant og innsiktsfull fabel om borgerkrig. 

FILM: 
Filmer om knirkete gamle gubber som bor alene og gjør ting på sin egen, tidkrevende måte er å regne som en egen sjanger, og få steder er den mer populær enn i Norden. 
I norsk og finsk film brukes denne formelen som regel som utgangspunkt for underfundig komedie, men i den estisk-georgiske samproduksjonen «Mandariner» tjener den som en ramme for en innsiktsfull fabel om borgerkrig. 

Velartikulert 
Filmen utspiller seg i Abhkasia i 1992, da republikken kriget for å løsrive seg fra Georgia. 
Den aldrende Ivo og hans middelaldrende venn Margus er de eneste i den estiske bosetning som ennå ikke har flyktet hjem til sitt frigjorte hjemland i nord. 
Mens frontlinjen beveger seg stadig nærmere, jobber de to på spreng for å berge Margus' mandarinhøst i sikkerhet, og mens de gjør dette tar de seg av to overlevende etter en trefning mellom de to stridende partene. 

Problemet er at de to overlevende tilhører hver sin side av konflikten, og at tsjetsjeneren Ahmed er fast bestemt på å ta livet av georgiske Niko så fort han er oppe av sykesengen. 
Ivo tillater imidlertid ikke vold i sitt hus, og etter hvert som dagene går vokser det fram en våpenhvile mellom de to fiendene. 
Det er en langsom og nervøs forbrødring, men når krigen omsider når landsbyen er konfliktbildet endret. 

Elegant «Mandariner» er et sjarmerende og velfotografert antikrigsdrama som har mye til felles med den georgiske filmen «Corn Island», som var den store positive overraskelsen under Kosmorama i Trondheim tidligere i år. 
Borgerkrig er den mest absurde av alle former for krig, og regissør Zaza Usushadze er elegant i sin skildring av hvordan tilfeldigheter skaper lojalitetsbånd og fiendskap som så blir avgjørende for liv og død. 

Som i «Corn Island» brukes det eldgamle kulturlandskapet som en målestokk på hvor omskiftelige og forgjengelige fiendebildene som får mennesker til å drepe hverandre i realiteten er. 
Og i en slik sammenheng fremstår de gamle mennenes sjangerdefinerende skepsis til ungdommen og deres lidenskaper både som klok og velbegrunnet. 
",1
"Konstant kåt utenriksminister jager rundt med nyrestein
I HBO-serien «The Brink». 

Viktig melding til alle som følte at fjerde sesong av «Homeland» burde byttet ut Claire Danes med Jack Black: 

Dere er blitt bønnhørt. 

Den mørke komiserien «The Brink» utspiller seg nemlig i stor grad i Pakistan, hvor en ambassadeansatt ved navn Alex Talbot (Black) blandes inn i et statskupp som fører verden ut i en global krise hvor stikkordene er atomtrusler og bakdørsdiplomati. 

Foruten Black følger serien også Tim Robbins som USAs konstant kåte utenriksminister, jagende rundt med en nyrestein mens han forsøker å hindre tredje verdenskrig. 

En tredje fortellingstråd har Pablo Schreiber, kjent som Pornstache fra «Orange is the New Black», i rollen som dopdealende jagerflyver i den amerikanske marinen. 

Tross høy produksjonsverdi og fine gjensyn med travere som Carla Gugino, Aasif Mandvi og Esai Morales klarer ikke «The Brink» helt å leve opp til utgangspunktet. 

«Ja takk, begge deler» 

Noe av det handler om en Ole Brumsk «ja takk, begge deler»-holdning som ikke gir den ønskede avkastningen. 

Serien forsøker å være smart og dum på samme tid, med plutselige innfall av platt crazykomikk som distraherer fra den mer sobre smartheten den etterstreber. 

Samtidig beveger den seg inn på enemarker hvor andre for lengst har planta mer solide flaggstolper. 

De tidlige episodene utspiller seg som en «In The Loop»-avlegger serieskaperne Roberto og Kim Benabib aldri helt klarer å lande. 

Armando Iannuccis mange vellykkede bidrag til politisk satire er et åpenbart forbilde for brødrene, men de deler ikke Iannuccis nådeløse talent for dialog. 

Dermed tar de munnen for full ved å legge opp til utallige kjappe replikkvekslinger, all den tid replikkene ikke er fullt så hvasse som de burde vært. 

Senere episoder tjener på å skru ned de mest overtydelige komiforsøkene og i stedet pumpe opp det diplomatiske spillet. 
Dermed kommer også skuespillerne mer til sin rett. 

Har underholdningspotensial 

Tim Robbins er som alltid fornøyelig, til og med når han utøver småfrekt diplomati mens han later vannet i en tissepose kobla til et kateter. 

Dynamikken mellom ham og assistenten Kendra (Maribeth Monroe), like øyerullende som hun er trofast, er seriens beste kort. 

Samtidig fremkaller både Pablo Schreiber og Jack Black sympati med rollefigurene sine og kaoset de må takle, selv om Blacks stadige «holy shit, dude!»-fakter vil overbevise sånn cirka null prosent av dem som måtte mislike ham fra før. 

Etter som fortellingens mange konflikter eskalerer, øker også spenningen noe, og fem episoder inn i fortellingen er det tydelig at «The Brink» kan ha et underholdningspotensial. 

Om det kan forløses i andre halvdel av sesongen forblir imidlertid usikkert. 
",0
"Migrasjonskrisen, uten fasit
Årets Gullbjørn-vinner fra filmfestivalen i Berlin presenterer et distansert portrett av hverdagslige katastrofer. 

FILM: 
I følge enkelte er Europa i ferd med å oversvømmes av opportunistiske migranter fra Afrika og Midtøsten, og hvis ikke dagens flyktningestrøm over Middelhavet stanses, vil den europeiske sivilisasjon snart ta sin plass på bunnen av glemselens hav, side om side med Atlantis. 
Dersom man aksepterer dette premisset vil den italienske øya Lampedusa være en av de første til å synke, og det er nettopp denne europeiske utposten som er tema for Gianfranco Rosis dokumentar «Havet brenner». 

Naturfenomen Årets Gullbjørn-vinner fra Berlin tegner et sammensatt portrett av livet på øya som ligger 200 km fra Sicilia og 100 km fra Tunisia, og som i løpet av de siste 20 årene har vært det første møtet med Europa for mer enn 400,000 migranter. 

Det finnes tegn på at apokalypsen er i anmarsj i «Havet brenner» – en tåre av blod, en gummibåt full av likposer, mørke skyer foran en delvis formørket sol – men først og fremst framstilles ankomsten av dehydrerte og forbrente flyktninger som et hverdagslig naturfenomen. 

Hverdag 
Og på tross av at redningsmannskaper og medisinsk personell har hendene fulle med det som fortoner seg som en humanitær katastrofe i føljetong, går livet sin noenlunde vante gang for resten av Lampedusas seks tusen innbyggere. 
Av disse kommer vi tettest på elleve år gamle Samuele, som farter rundt på øya med en hjemmelaget sprettert, og prøver å forberede seg på å gå i farens fotspor som fisker. 
Ingen har fortalt ham at endetiden er nær. 

Samuele representerer Europas kognitive blindflekker. 
Av uvisse årsaker har elleveåringen vent seg til å kun bruke sitt høyre øye, og han får derfor beskjed av optometristen sin om å trene opp det venstre. 
I Rosis hender blir dette en metafor for hvordan tilstrømmingen av mennesker som ønsker seg et bedre liv tvinger europeere til å se verden – og deres egen plass i den – fra et nytt perspektiv. 

Mosaikk 
Ser man bort fra dette tydelige grepet, er «Havet brenner» en distansert mosaikk av bilder og scener som tegner et komplekst bilde av migrasjonskrisen, og som overlater jobben med å tolke og føle til sitt publikum. 

Et av de mest minneverdige av disse bildene er av en afrikansk båtflyktning som står i kø for å kroppsvisiteres, og som har forvandlet varmeteppet sitt til et dekorativt – og totalt unødvendig – hodeplagg. 
I likhet med de fastboende på Lampedusa slutter han ikke å være menneske bare fordi han er omgitt av desperasjon og død. 
Livet går videre. 
Det kan ikke annet. 
",1
"Sesongåpning av «Game of Thrones»:De blodtøffe damenes dans 

«Game of Thrones» er endelig tilbake på skjermen. 
Les anmeldelsen! 

Vinteren har kommet til Westeros og Essos, i den første episoden av «Game of Thrones», sesong seks. 

Om ikke helt bokstavelig (det er fortsatt sol i King's Landing), så i alle fall i overført betydning. 
Mørket har senket seg over så godt som alle våre helter, og mengden sorg, frykt og skamslåtte lemmer er nesten nok til å tilfredstille selv en sadist som Ramsay Bolton. 

Skjønt, hvis han ikke var særdeles ille ute selv. 

Spoiler-advarsel: 
Ikke les videre hvis du ikke vil vite hva som skjedde forrige sesong. 
Noen detaljer om innholdet i den nyeste episoden vil du også få her, men vi skal prøve å ikke ødelegge spenningen for deg som ikke har sett den ennå. 

Rett på sak 

I natt kl 3.00 var det verdenspremiere på den første episoden i den nye sesongen. 
Blant fansen har forventningene vært større enn noensinne, ettersom tv-serien nå beveger seg forbi det litterære forelegget, George RR Martins bokserie «En sang om is og ild». 
Martin er ennå ikke ferdig med å skrive den sjette boka i serien, og herfra fortelles historien på tv-skjermen først. 

Siste episode i femte sesong sluttet med en cliffhanger av dimensjoner, da seeryndlingen Jon Snow ble stukket ned av misfornøyde undersåtter i The Nightwatch. 
Hvorvidt han er død eller levende eller mulig å gjenopplive har vært heftig diskutert blant fansen siden, til tross for at både skuespiller Kit Harington og mange andre i produksjonen har insistert på at resultatet av knivstikkingen var fatalt. 

I denne omgang bør vi vel neppe røpe mer enn at Kit Harington er på rollelista til den nye episoden, som går rett til sakens kjerne. 
Dette er ikke en serie som har tid til å trekke ut handlingen, det er altfor mye som skal fortelles til det. 

Og for mange andre dødsfall vi skal innom: 
Myrcella Baratheon, kjærlighetsbarnet til Jaime og Cersei, var definitivt altfor god for denne verdenen. 
Myranda, Ramsay Boltons venninne, var det ikke, men også hun blir tilgodesett med en overraskende sorgtung avskjedstale og løfter om grusom hevn over dem som dyttet henne i døden: 
Rømlingene Sansa og Theon bør løpe fort i den dype snøen. 

Typisk sesongåpner 

«The Red Woman» er en typisk sesongåpner i «Game of Thrones»-universet, med litt av alt: 
Vi får et titalls brutale nye drap, noen snappy dialoger, svære, statistttunge oversiktsbilder, og et par monologer om makt og lederskap, som seg hør og bør. 
Litt grøssende svart magi, samt en rørende, ny allianse har det også blitt plass til. 
Noen overraskelser, men ikke de aller største. 
Dette er først og fremst en episode som bereder grunnen for slagene som skal komme senere. 

Derfor får vi trusler, hevnløfter og krigserklæringer på rekke og rad, og en nesten punktvis oppramsing av hindringer og utfordringer, for både helter og antihelter: 
«Vi trenger all den hjelpen vi kan få», sier Davos Seaworth, sekundet før hans tidligere nemesis, Melisandre, banker på døra i Castle Black. 
«Du kan ikke kjempe mot en fiende du ikke kjenner», sier Varys til Tyrion, før de runder et hjørne i Meereen, og brått får en i overkant tydelig påminnelse om nok en fare de ikke kjenner så godt som de burde. 

Damenes dans 

Episodetittelen viser til Lady Melisandre - «The Red Woman» - som står for en både symboltung og lett sjokkartet avslutningsscene. 
Men tittelen kan også ha en metaforisk betydning, for dette var de blodtøffe damenes dans. 
En episode fylt av svake, rådville menn og hardtslående kvinner, enten vi er i i Castle Black, utenfor Winterfell, i Dorne og i Braavos, for ikke å snakke om på slettene utenfor Meereen. 

Daenerys ble omringet og tatt til fange av Dothraki-ryttere på slutten av forrige episode. 
Dermed er hun tilbake der hun begynte da vi møtte henne i aller første sesong - en breikjeftet og barbrystet villmanns eiendom. 
Når rytterne i khalasaren svinger pisken og snakker om hva de har lyst til å gjøre med henne når kvelden kommer, er det lett å tenke «ikke en gang til». 
Men det lille persillebladet som ble voldtatt av Khal Drogo på bryllupsnatta, var en annen enn dragedronningen vi har å gjøre med nå. 
Ser vi konturene av en feministisk oppvåkning i macholeiren? 
Det er lov å håpe. 

Anmeldelsen er basert på første episode av tv-serien. 
",1
"Overraskelse fra Disney
«Zootropolis» er en usedvanlig intelligent og vellaget familiefilm. 

FILM: 
Den inkluderende feiringen av fargerike fellesskap som preger amerikansk animasjonsfilm forener ideologi og målgruppetenkning i én salgbar eksportartikkel. 
Og mens de færreste av disse animerte storsatsingene tar seg tid til å se nærmere på samfunnskontrakten som ligger til grunn for mangfoldet de propaganderer for, er «Zootropolis» unntaket som bekrefter regelen. 

Fordommer Filmen utspiller seg i en verden uten mennesker, hvor dyrene har tøylet sine instinkter og lært å leve sammen i samfunn hvor rasene tar hensyn til hverandres ulikheter. 
Men selv om rovdyrene avstår fra å spise sine medborgere finnes det fortsatt diskriminering og fordommer, og som kanin har hovedpersonen Judy vanskelig for å bli tatt på alvor som politibetjent. 
Samtidig er hun selv svært mistenksom overfor rever, og når hun og svindleren Nick blir blandet inn i en sak om rovdyr som blir overmannet av sine morderiske instinkter — premissets metaforiske ladde pistol — settes disse holdningene for alvor på prøve. 

Dovendyr Ved å ta utgangspunkt i den notorisk rasistiske «funny animal»-sjangeren, hvor sammenhengen mellom utseende og karakter utgjør selve bærebjelken, har filmskaperne konstruert en overraskende intelligent og underholdende diskusjon om dagsaktuelle sosiale spørsmål. 
Dette innebærer at tematikken treffer voksne og barn på omtrent samme nivå, og kombinert med god animasjon, tiltalende produksjonsdesign og en påfallende visuelt fundert humor gjør dette «Zootropolis» til en familiefilm som føles genuint relevant i 2016. 

På veien mot sin tradisjonelle Hollywood-slutt baner filmen seg gjennom en krattskog av flertydige metaforer, og selv om resonnementene på ingen måte er uangripelige holder manuset jevnt over et usedvanlig høyt nivå. 
Og uansett vil «Zootropolis» primært bli husket for møtet med dovendyret Flash, som det allerede nå er klart at hører med blant 2016s mest minneverdige scener 
",1
"Anmeldelse:«Innsiden ut» 

Pixars store film om følelser er en overraskende kald og analytisk affære - i alle fall sett med voksne øyne. 

FILM: 
Hvis man ser bort fra kvaliteten på animasjon og produksjonsdesign, er det særlig én ting Pixar gjør et lite hakk bedre enn sine tallrike konkurrenter - nemlig emosjonell manipulasjon. 

Pixar kvier seg aldri for å sette alle kluter til på det følelsesmessige planet, men følelsene de tvinger fram - ofte ved hjelp av virkemidler voksne mennesker strengt tatt burde være immune mot - er konsekvent en anelse mer finstemte og nyanserte enn hva de andre store animasjonsstudioene tyr til. 

Imøtesett «Innsiden ut» er den Pixar-filmen det har vært knyttet størst forventninger til dette tiåret, og dette skyldes ikke minst at den er Pete Docters første film siden «Se opp» i 2009. 

Men selv om den er en film som handler om taktisk manipulasjon av barns følelser, byr ikke «Innsiden ut» på noe som kan måle seg med det nådeløse sentimentalitetsangrepet som innledet «Se opp». 

Dette skyldes at filmen hovedsakelig utspiller seg inne i hodet til hovedpersonen Riley, og skildrer hvordan de fem dominerende følelsene Glede, Sorg, Sinne, Frykt og Avsky guider den unge jenta gjennom viktige øyeblikk og erfaringer. 
På denne måter gir «Innsiden ut» den yngre delen av publikum et første, illustrert grunnkurs i psykologi, samtidig som Docter & Co. implisitt retter fokuset mot hvordan de selv arbeider med følelser og stemninger. 

Og det er nettopp denne gjennomsiktigheten som gjør at det er vanskelig å la seg rive med når filmskaperne bestemmer seg for å trykke på de samme knappene som kvintetten i Rileys hode. 

Indre reise 
Ideen om å skildre menneskesinnet som et fellesskap av ulike emosjonelle impulser stammer fra oldtidas forestilling om de fire temperamentene, og har i nyere tid blant annet dannet utgangspunkt for komiserien «Hermans hode» og Roar Uthaugs kortfilm «Regjeringen Martin». 
«Innsiden ut» starter når Riley er baby, og haster deretter gjennom ti år med skjellsettende minner, før historien for alvor begynner når hun i en alder av elleve år flytter fra Minnesota til San Francisco. 

Møtet med nytt hus, ny by og ny klasse blir nemlig tøft for den unge jenta, og Glede - filmens andre hovedperson - må jobbe hardt for å geleide Riley gjennom de mange utfordringene som melder seg. 
Og når Glede og Sorg forvises fra hjernens kontrollsenter og slynges ut i et mentalt ingenmannsland, må de to motpolene samarbeide om å gjenvinne den emosjonelle balansen. 
Det er denne reisen som utgjør den sentrale handlingen i «Innsiden ut», og det er i billedliggjøringen av menneskesinnets irrganger at filmen blir uhensiktsmessig skjematisk i sin tilnærming til følelser. 

Komitéarbeid 
For selv om dette første møtet med grunnleggende psykologiske konsepter utvilsomt vil være fascinerende for et ungt publikum, framstår «Innsiden ut» som en overraskende uorganisk fortelling sett med voksne øyne. 
Målgruppen tatt i betraktning er budskapet om at alle følelser har sin funksjon absolutt prisverdig, men både metaforbruken og produksjonsdesignen er langt mindre elegant og engasjerende enn hva man er vant med fra Pixar. 

Den komplekse og filosofiske materien synliggjør også begrensningene i Pixars tilnærming til filmskaping. 
For til tross for Docters åpenbare talenter, framstår «Innsiden ut» som en film om dype menneskelige anliggender laget av et selskap hvis grunnleggende impulser er like upersonlige som de er kommersielle. 
",1
"Superheltene er deilig sære
«Doctor Strange» er eksentrisk og uimotståelig. 

FILM: 
«Doctor Strange» er, som tittelen mer enn antyder, rar. 
Og den er rar på aller beste måte: 
Rakrygget eksentrisk, lystig over-the-top, en lekent poserende superheltfilm der prisvinnende karakterskuespillere både ler av og med sine kappekledte verdensfrelsere. 
I fremste rekke: 
Benedict Cumberbatch, med kinnben skarpere enn fileteringskniver, en nysprayet dårelokk han ikke mister selv når storbygater går i grus rundt ham, og en herlig utålmodig arroganse som minner om gjennombruddsrollen hans, som den overlegent oppdaterte Sherlock Holmes i «Sherlock». 

Her spiller Cumberbatch en annen mann som er litt for smart og litt for klar over det: 
Den berømte nevrokirurgen Stephen Strange. 
Strange har blanke sportsbiler og produktplasserte klokker. 
Han er stø på hendene, rask i snakketøyet, og nedverdiger seg ikke til å se på alminnelige trafikkofre på akutten. 
Strange vil ha utfordringer. 

Vitenskap vs. åndelighet 

Denslags skal han få mer enn nok av når en ulykke ødelegger de finstemte hendene. 
Det er iveren etter å finne en eksperimentell kur, og få sitt gamle liv tilbake, som bringer legen på dørterskelen til Den Eldgamle (Tilda Swinton) i Katmandu. 
Der står vitenskapsmannen overfor en talskvinne for det mystiske og åndelige, og reagerer med forutsigbar hånlighet - helt til ninjalignende superhelter begynner å slåss med fortryllede vifter og London og New York beveger seg som rubiks kuber rundt ham. 

Det siste grepet har en egen frydefullhet. 
Altfor ofte i superheltfilmene som trenger seg sammen på kinoprogrammet ender historien i en gjespende nesten-apokalypse, der kosmiske slag utkjempes i velkjente storbyer på en måte som lar spesialeffektfolket brife med hva de kan og produsentene vise hvor mye penger de har, men som ellers nærmest er blottet for kreativitet og særpreg. 
Når verden blir et snurrende kaleidoskop i «Doctor Strange», trolig inspirert av Christopher Nolans «Inception», og nye mønstre formes under føttene på helter og skurker, er det både oppfinnsomt og underlig vakkert, stemningsskapende så vel som teknisk imponerende. 

Sorgtung Mikkelsen 

Om Doctor Strange er en motvillig helt, er motstanderen Kaecilius en høyst villig løytnant for de mørke kreftene som alltid lurer under asfalten. 
Han spilles av Mads Mikkelsen, med sorgtunge øyne og en avvisende geip, i nok en rolletolkning som synes å ha i seg både selvironi og stort alvor. 
Så hører det med til historien at både han og Swinton har i seg et potensial som utnyttes nesten, men ikke helt: 
I begge skikkelsene antydes det en følelsesmessig dimensjon som er uklart knyttet til det svirrende universet de bebor, og som kunne gjort karakterene enda mer minneverdige. 

Tilsynelatende handler «Doctor Strange» om at doktoren må skjønne vitenskapens utilstrekkelighet og gi seg hen til mer instinktive krefter; undertrykke egoet og bli mer bevisst på andres behov. 
Men det er bare utenpå. 
Den konstante vitsingen går i alle retninger, alle synes å ta imot ironien med stor ro, og alle har i seg en større og muntrere distanse enn hva denne ganske banale motsetningen kan tyde på. 
Det er i dette noe av merkeligheten ligger, og i merkeligheten er «Doctor Stranges» særegne poesi. 
",1
"Anmeldelse:«The Boy» 

«The Boy» forvandler et genuint interessant premiss til generiske grøsserklisjeer. 

FILM: 
En gammel porselensdukke, en avsidesliggende herregård og en kvinne på rømmen er hovedingrediensene i William Brent Bells «The Boy». 
Disse elementene tilhører grøssersjangerens mest velbrukte byggeklosser, og utgjør i seg selv en filmatisk kode som maner fram forestillinger om uhygge selv når de ikke brukes på kløktig vis — hvilket Bell i liten grad kan hevdes å gjøre i «The Boy». 

Lovende Filmens utgangspunkt er likevel interessant: 
En ung amerikansk kvinne (Lauren Cohan) reiser til den britiske landsbygda for å arbeide som barnepike for et velstående ektepar, og blir både overrasket og foruroliget når hun oppdager at gutten hun er ment å ta vare på er en dukke som «foreldrene» insisterer på at i virkeligheten er deres sønn, som døde i en brann for 25 år siden. 

Dette premisset er et ormebol av savn, fornektelse og usunne mellommenneskelige relasjoner, og et ypperlig utgangspunkt for å dykke ned i komplekse emosjonelle problemstillinger, men i Bells hender reduseres det til en pliktskyldig parade av uinspirerte sjangerklisjeer. 
For i likhet med så mange andre nyere amerikanske lavbudsjettsgrøssere, benytter «The Boy» seg av forslitte skrekkfilmtriks samtidig som den kvier seg for å ta tak i genuint forstyrrende tematikk. 

Billig Filmen utspiller seg i et England som ikke ser ut som England, hvor amerikanske rollefigurer snakker med dårlig skjult britisk aksent, og hvor ideer fra Joakim Ersgårds «Besökarna» og Matthew Patricks «Hider in the House» pakkes inn i et formspråk som satser alt på å overrumple publikum ved hjelp av klipping og musikk. 

Sammenlignet med de mange «found footage»-grøsserne som de siste årene har vært å se på norske kinoer framstår «The Boy» både som tradisjonell og relativt vellaget, men samtidig deler den disse filmenes mest fremste svakhet — nemlig at den i bunn og grunn består av billige, manipulerende skrekkfilmgrep svøpt over en kjerne av tomhet. 
",0
"Anmeldelse: «We Are Your Friends»
Et forvirret og forvirrende DJ-drama. 

FILM: 
Fallet på de kinesiske børsene denne uka er et godt eksempel på den økonomiske usikkerheten som i dag møter unge mennesker som skal ut i arbeidslivet. 
En utdannelse er ikke lenger ensbetydende med jobb, og uansett hvor hardt man arbeider finnes det alltid en sjanse for at jobben kan bli outsourcet til noen som er villig til å gjøre den billigere. 
Spørsmålet er om man skal følge drømmen eller fornuften. 

DJ-drømmer 
Dette er problemstillingen som volder Cole (Zac Efron) hodebry i «We Are Your Friends», som innledningsvis synes å postulere at løsningen på den amerikanske økonomiens utfordringer er at den oppvoksende generasjon dropper college, studielån og utakknemlige lavlønnsyrker for å satse på en karriere som DJ. 
Men før svakhetene i de samfunnsøkonomiske analysene virkelig blir sjenerende, har filmen kastet seg ut i tematikk den har langt bedre forutsetninger for å håndtere — som vennskap, kjærlighet og kåtskap blant unge californiere. 

Sammen med kompisene Ollie, Squirrel og Mason jobber Cole på en nattklubb utenfor Los Angeles, og mens de andre er fornøyde med å feste, har Cole ambisjoner om å slå gjennom som DJ. 
Når han treffer stjerne-DJ-en James, ser det ut til at gjennombruddet er like rundt hjørnet — helt til Cole forelsker seg i James' kombinerte kjæreste og assistent. 

DJ-filosofi «We Are Your Friends» er både forvirret og forvirrende, og kan best beskrives som en American Apparel-versjon av «Entourage» — altså usmakelig og overfladisk, men tidvis også estetisk tiltalende. 
Det sier seg nærmest selv at dette er en dum film, men et vektigere ankepunkt er at den i sitt forsøk på å fange tidsånden blant den første generasjonen av amerikanere som virkelig har omfavnet elektronisk dansemusikk i stor skala, henter både tittel og ledemotiv fra en ti år gammel fransk housesingel. 

Overraskelsen er derfor ikke stor når det til slutt viser at «We Are Your Friends» aldri handlet om arbeidsliv og økonomi i det hele tatt, men viktigheten av å være seg selv og andre seinkapitalistiske kardinaldyder. 
",0
"Anmeldelse:«Divergent: 
Allegiant» 

Hjelp, vi redder verden. 

FILM: 
«Divergent: 
Allegiant» er tredje film i «Divergent»-serien. 
Men først og fremst er den et produkt av den ville angsten i filmverden for at det skal finnes en dag da det ikke er mulig å se tenåringer redde verden fra mimikkløse fremtidsdiktatorer på kino. 

Giddeløs kopi 

Siden starten har «Divergent»-serien føltes som en giddeløs kopi av «The Hunger Games», laget mer for å ligne noe annet og melke en eksisterende målgruppe enn for å fortelle en historie med hode, hale og indre sammenheng. 

Den kjente verden har (igjen) gått under, restene av menneskeheten har (igjen) organisert seg i en autoritær styreform der borgerne (igjen) er delt inn i et strengt kastesystem. 
Gjennom tre filmer har Shailene Woodley gestaltet Tris, hun som ikke passer inn i noen fraksjon, ledet opprøret mot det bestående. 
Samtidig har hun forsøkt å late som om hun er forelsket i trutmunnen Theo James, noe som synes å være vanskeligere enn å velte et høyteknologisk despoti. 

Teknobabbel 

Fienden fra de to første filmene, en erkearisk Kate Winslet, er død. 
I Chicago slåss de nye lederne Naomi Watts og Octavia Spencer om makten. 
Tris ender opp på flukt, og oppdager et nytt nivå av overvåkende undertrykkere på utsiden, noe som fører til noe runder med kilometerlange forklaringer fulle av tvilsom teknologi og pseudopolitiske teorier. 

De avbrytes hvis og bare hvis noen må skyte noen, eller kjøre et fancy futuristisk kjøretøy over ødemarken. 
Byene er borte og solen skinner, men ingen kan likevel finne personligheten sin samme hvor mye de leter. 

Fortjener bedre 

Den som kommer nærmest er Jeff Bridges, som er en ny og overbevisende nemesis, delvis på grunn av mildheten han synes å ta med seg inn i alle roller. 
Woodley fortjener, som vanlig, bedre. 

Det skal bli én «Divergent»-film til, etter alle øremerker eksakt like militærgrønn og morsk og humørløs som denne. 
Og etter dét kommer det nok flere verdensunderganger, og så en til, og så en til. 
",0
"Elegante «Pyromanen» er like trist som uhyggelig
Opp i flammer. 

FILM: 
Det er en spesiell stemning i «Pyromanen». 
Den er trist og uhyggelig. 
Denne atmosfæren er bevart fra Gaute Heivolls roman «Før jeg brenner ned», som Erik Skjoldbjærgs film delvis er basert på. 
Der romanen er et slags bygdeportrett, er «Pyromanen» mer av et kammerspill, et studium av en utilpass gutt og en liten familie som ødelegges. 

Følsomt 
Det er hyggelig å bli minnet om hva for en stilsikker regissør Skjoldbjærg kan være. 
Som i «Insomnia» og «En folkefiende» merkes fascinasjonen hans for den typen klaustrofobi som kan oppstå i veldig små samfunn. 

Kameraet hans glir illevarslende og elegisk framover og til siden. 

Det sniker seg sakte inn på folk og hus, tørre, gamle hus som det ikke skal mye til å gjøre til enorme fakler. 
Folkemengder skildres i lange, observante sveip. 
Det er følsomt gjort. 

Hjerteskjærende Osa 
I rollen som Dag, nittenåringen med fyrstikker i lommen, uttrykker Trond Nilssen mye med øynene og munnen. 
Han tar en sjanse hva angår replikkføringen. 
Dag snakker uvørent og litt for intenst, og på en måte som kan virke vel intens også på filmpublikummet. 
Men til syvende og sist virker det mest som noe som understreker Dags utenforskap og skaper forståelse for den. 

Aller best er de ladede scenene med lensmannen (Henrik Rafaelsen), en subtil og fint underspilt katt-og-mus-lek. 

Og Liv Bernhoft Osa er hjerteskjærende i rollen som moren som må gjennom den lange prosessen det er å skjønne at sønnen hennes kanskje driver med noe fryktelig. 

Det er partier der man kunne ønske at «Pyromanen» var litt annerledes. 
Noen av samtalene som skal etablere hvem som er hvem og hva som skjer, er for skriftlige og endefremme. 
I første del av filmen er det litt usikkert hva som er magneten som skal trekke skuespilleren gjennom fortellingen; hva det er vi er ment å være nysgjerrige på. 
Men så strammes skruen. 

Det du kunne vært Noe både «Pyromanen» og «Før jeg brenner ned» skildrer på en sterk måte, er det veldige håpet som er knyttet til en oppvoksende generasjon - og hvor knusende det virker på foreldrene når det går dårlig med barna deres. 
Den rådville moren følger Dag med blikket, skjønner at han burde få seg en jobb, at han ikke burde være så mye alene. 
Faren, brannsjefen, stenger det ute og vil ikke ta sønnens utsatthet innover seg, vil tenke i det lengste at han er en god og flink gutt. 

Dag selv, selv om han virker lukket, er nok fullt klar over bekymringen. 

Det er flere som møter ham som bemerker at han pleide å være så flink på skolen. 
Hele tiden konfronteres han med sitt eget, ubrukte potensial. 
Men når han står med brannbilslangen på skulderen og slukker branner som en del av farens lag, er han nattens helt. 
Da er ikke oppmerksomheten rettet mot alt han kunne vært. 

Hurtige flammehav Teknisk er «Pyromanen» imponerende, med sine mange bilder av svære flammehav. 
Det er så du lener deg bakover i kinosetet i møte med hurtigheten flammene brer seg med, mens gamle folk i nattøy må tenke fort om de har tid til å redde noe som helst av det de eier. 

Det er mye som kan mistes. 
Det er en bevissthet som ikke slipper taket på vei ut av «Pyromanen». 
",1
"Anmeldelse:«Mine beste dager» 

Begynner som en film om hukommelse og ender som en historie om minner. 

FILM: 
I en scene i starten av «Mine beste dager» husker hovedpersonen Paul Dedalus (Mathieu Amalric) tilbake til en dramatisk episode fra barndommen: 
I en teatralsk lyssatt trappeoppgang står han bevæpnet med en brødkniv og forsøker desperat å hindre sin mor i å nå opp til ham og småsøsknene. 
Den lille gutten er livredd, men for publikum er det vanskelig å se hva som er så skummelt med kvinnen i trappa. 

Forhør Scenen avsluttes like brått som den startet, og med unntak av noen vage referanser til morens psykiske problemer får den aldri noen forklaring. 
Dermed blir den liggende der som noe man ikke vet om er et minne, fri fantasi eller noe midt i mellom, og denne springende, assosiative fortellerstilen gjennomsyrer «Mine beste dagers» første halvdel. 
Den voksne Paul sitter i forhør hos den franske etterretningstjenesten, og mens han blir spurt ut om sine år i utlendighet lar han tankene fare til opplevelsene som har formet hans liv. 

«Mine beste dager» er en oppfølger til Desplechins gjennombruddsfilm «Comment je me suis disputé... (ma vie sexuelle)» fra 1996, og mens rammefortellingen er lagt til nåtid utspiller størstedelen av handlingen seg på 80-tallet. 
For etter hvert penser Dedalus oppmerksomheten inn på den vakre Esther, som han traff da han var 19, og fra da av handler filmen mer om konkrete minner enn om hukommelsens irrganger. 

Forført 
Fra det øyeblikk Esther dukker opp som en uoppnåelig tenåringsprinsesse, styrer filmen i retning av en mer tradisjonell historie om unge, vakre franskmenn som røyker sigaretter og begår utroskap som om det ikke fantes noen morgendag. 
Det er en sjarmerende fortelling med karismatiske skuespillere og mye god musikk, og interessant nok er det Esther i unge Lou Roy-Lecollinets skikkelse som framstår som den mest komplekse rollefiguren. 

Minnet om Esther slipper ikke tak i den voksne Dedalus, og uansett hvor gjerne han vil tenke på noe annet, makter verken han eller filmen å slite seg løs fra henne. 
",1
"- Mange vil hevde at han burde holdt seg hjemme i respekt for de seilevennene som aldri kom hjem
Med rett til å lage bråk, kaptein Andhøy. 

Piratkaptein Jarle Andhøy med nytt og gammelt mannskap er igjen ute på havet med skuta «Berserk» for tredje gang etter ekspedisjonene «Berserk mot Sydpolen» og «Jakten på Berserk». 

Mange vil nok hevde at han burde holdt munn og holdt seg hjemme i respekt for de seilevennene som aldri kom hjem forrige gang, dette samtidig som norske myndigheter igjen har tiltalt ham for å ha seilt sør for 60. breddegrad uten å ha tillatelse fra myndighetene. 

Rettssaken pågår akkurat nå og på den måten får da også serien ekstremt mye drahjelp ettersom det er premiere på iceberg-trash-tv i kveld. 
Vi må kunne si at det alltid er mye støy i «Berserk»s kjølvann selv om Andhøy nå hevder å ha fått tillatelser av argentinske myndigheter. 

Med seg denne gangen har han nok en gang et mannskap som må kunne kalles en smule odd. 
Anne-Kat. 
Hærland som byssejenta som vil ut av blomsterhagens komfort for å finne tilbake til sin gamle vågalitet, og vi møter gitarmatrosen over alle førstereisgutter, Petter Baarli, som utropes til svirebroren til Jack Sparrow. 

Petter og Anne-Kat. 
er da også de to som gjør dette verdt å se på, men vi venter på at Hærland skal smekke til med saftige gloser mot den softe machogjengen. 

Andhøy er også en underlig skrue som fortsatt snakker som en Ivo Caprino-figur, men samtidig er det en frifantgalskap i ham som vi i små doser liker. 
Seilasen er et forsøk på å gjøre samme reis som en britiske oppdageren sir Ernest Shackleton. 

Dette er ikke på et juniorhav, og derfor er det bra at Jarle har med seg sin gamle bryggesjauer og helvetesengel, Rune «Supern» Olsgaard, som ble banket kraftig opp for fem år siden i Russland, men som nå endelig er frisk nok til å stå til rors. 
Anne-Kat. og Petter er som sagt beholdningen, særlig pakkingen av smoking fra Baarli. 
Han har nemlig laget ei ny låt om pingviner. 
Fornøyelig øyeblikk. 
Anmeldelsen er basert på 3 episoder. 

Premiere på TVNORGE, i kveld klokka 21.30: 
",0
"Anmeldelse:«Fantastic Four» 

Et deprimerende sløseri med gode skuespillere og interessante tegneseriefigurer. 

FILM: 
For mennesker som har lest sin andel superhelttegneserier byr superheltfilmen på en dobbelt dose déjà vu. 
For i tillegg til at disse filmene gjenforteller de mest kjente historiene fra tegneseriene de baserer seg på, har filmbransjen også begynt å etterape den amerikanske tegneserieindustriens evige resirkulering av figurer og fortellinger. 

Bortkastet 

Grunntanken bak Fantastic Four er å kombinere superhelteventyr og familiedrama, og tradisjonelt har kvartetten blitt skildret som en kjernefamilie, med Mister Fantastic og Invisible Woman som foreldre og The Thing og The Human Torch som barna. 
I Josh Tranks versjon — den tredje filminkarnasjonen hvis man teller den aldri lanserte Roger Corman-filmen fra 1994 — er samtlige rollefigurer i begynnelsen av tjueåra, og dermed går man glipp av den underholdende dynamikken som Pixar kopierte i «De utrolige». 

Utgangspunktet for Fantastic Four er såre enkelt: 
Etter en ekspedisjon til det ytre rom får fire venner underlige superkrefter. 
Men selv etter halvannet tiår med superheltfilmer, hvor opprinnelseshistorien konsekvent har vært det svakeste leddet, velger Trank likevel å bruke en time på å vise hvordan dette går til. 

Pinlig 

Det er åpenbart at Trank har ønsket å bevege seg bort fra superheltsjangeren og over i et science fiction-landskap, men selv om filmen inneholder noen potensielt interessante body horror-elementer, makter den aldri å frigjøre seg fra superheltfilmens tvangstrøye. 
Og det er direkte deprimerende å se dyktige skuespillere som Kate Mara, Miles Teller og Michael B. Jordan pløye gjennom amatørmessige spesialeffekter og spektakulært klønete dialog. 

«Fantastic Four» er fundamentalt mislykket både som film og superheltfortelling, men den makter likevel å formidle en sentral del av den amerikanske tegneseriehistorien — nemlig den særegne tristessen som oppstår når kommersielle underholdningsbedrifter desperat forsøker å oppdatere 50 år gamle konsepter i henhold til trender de ikke forstår. 
",0
"Så, hva handler Netflix' topphemmelige serie «The OA» egentlig om?
Fascinerende og frustrerende metafysikk. 

ANMELDELSE: 
Ut av ingenting annonserte Netflix denne uken en ny serie med umiddelbar slippdato. 
Serien heter «The OA», og stort mer enn det fikk vi ikke vite. 
Hm, spennende... 

Musikkbransjen har gjort det i årevis, så det var vel bare et tidsspørsmål før Netflix prøvde seg på en tilsvarende lanseringsstrategi. 
Hvorfor de valgte akkurat «The OA» som lab-rotte vites ikke, men jeg har en mistanke om at seriens mangel på store navn, nostalgifaktor eller lettfattelige knagger å henge markedsføringen på gjorde det fristende å selge serien på selve overraskelsen og mysteriet. 
Og hvorfor ikke? 
Overraskelser er gøy. 
Traileren pirrer nysgjerrigheten. 
Det virale internettdyret kommer sikkert til å ta seg av resten. 

Men hva slags serie er dette egentlig? 
Og ikke minst, har den noe for seg utover en snedig lanseringsstrategi? 

Mysteriedrevet 

Uten å avsløre for mye – serien belager seg mye på en besnærende utpakking av et mysteriedrevet premiss – settes handlingen i gang av at en ung kvinne (spilt av Brit Marling, som også er en av seriens skapere, i en fenomenal blanding av naturbarnsnaivitet, overlevelsesinstinkt og PTSD, som kan minne om årets oscarvinner Brie Larson i «Room») våkner opp etter et tilsynelatende selvmordsforsøk. 
Hun har vært sporløst forsvunnet i syv år, svarer ikke lenger på sitt eget navn, men insisterer på å bli kalt OA (nei, det står ikke for Oppland Arbeiderblad), og hun har på mirakuløst vis fått tilbake synet, som hun mistet som barn. 
Serien tar for seg hennes forhistorie, og hvordan hennes tilbakekomst påvirker et knippe brukne menneskeskjebner i nærmiljøet. 

Indie-uttrykk 

Serieskaperne, Marling og autocorrect-favoritten Zal Batmanglij, er etablerte størrelser i independent-delen av amerikansk filmindustri, og tar med seg et distinkt indie-uttrykk inn i «The OA». 
Det jevnt over utmerkede ensemblet består av friske, u-hollywoodske fjes, den kornete, digitale look-en skaper en sterk tilstedeværelse, og ubehagelig stemning, og historien er ukonvensjonell nok til hele tiden være uforutsigbar. 

Rødmende Paulo Coelho 

Skaperne har beskrevet serien som en «åtte timer lang film», uten at det framgår helt klart hvorfor det er en bra ting at en serie ikke er en serie, men en film. 
Heldigvis er påstanden mest PR-hype, episodene har tydeligere struktur enn mange andre Netflix-serier. 
Faktisk minner oppbygningen, med sin fortelling inni fortellingen, mer om en roman – «Historien om Pi» og «En Bønn for Owen Meany» dukket av en eller annen grunn opp i hodet mitt – og akkurat som dyktige, nye forfattere som har bedre grep om stemmen og tonen sin enn det fortellertekniske, sprekker det litt i sømmene her også. 
Den jordnære stilen blottstiller i blant replikkene og handlingen, spesielt når de beveger seg så langt inn i det metafysiske at selv Paulo Coelho ville rødmet, og tydeliggjør at man har tatt vel lett på logikken i mysteriet noen ganger, at noen bihistorier ikke er så sterke som serien skal ha det til, og at en del av de følelsesmessige klimaksene burde hatt mer tid i den kreative ovnen. 
Heldigvis treffer den intense og overraskende slutten de emosjonelle tonene den skal, og «The OA» kommer seg over kulen og lander tålelig godt på beina, dog uten å sette ny bakkerekord. 
",1
"Anmeldelse:«Så og på jorden» 

Med oppfølgeren til den populære «Så som i himmelen» inviterer Kay Pollak publikum til å føle i kor. 

FILM: 
Dersom man skal lokke skandinaver til kinosalene i stort omfang bør man enten lage filmer om Andre verdenskrig eller tilby publikum muligheten til å ta i bruk den fulle bredden av følelsesregisteret sitt. 
Med «Så og på jorden» har Kay Pollak satset alt på sistnevnte strategi, og den erfarne regissøren er fullt klar over at det ikke er plass til subtilitet hvis man virkelig vil nå bredt ut. 

Bygdedyr Filmen er en oppfølger til publikumssuksessen «Så som i himmelen» (2004), og starter med at den høygravide countrysangeren Lena (Frida Hallgren) må avbryte en konsert når vannet går. 
Før hun føder sin sønn — hjemme hos seg selv, i en snøstorm, med en fordrukken prest som jordmor — rekker hun å bli slått til blods av en sjalu ekskjæreste, og den fysiske og verbale trakasseringen vedvarer gjennom store deler av filmen. 

Lenas forbrytelse er at hun er en vakker, selvstendig og usedvanlig initiativrik kvinne i en trangsynt bygd i Norrland, og stemningen blir ikke bedre når skandalepresten Stig hyrer henne inn for å fylle de tomme benkeradene i bygdas snart nyrenoverte kirke. 
Det handlekraftige fruentimmeret kvitter seg nemlig like godt med benkene først som sist, og forvandler kirkeskipet til en arena for sang, dans og folkefest. 

Oppstandelse 
Etter hvert blir stemningen såpass god at Kristus selv bokstavelig talt kryper ned fra korset for å bli med på moroa, og sant å si har han og Lena mye til felles: 
Med helgenaktig tålmodighet og overmenneskelige doser positivitet sleper vår tapre heltinne sitt kors gjennom bygda, men i motsetning til Messias tillater hun seg å delegere bort jobben med å ofre seg for menneskehetens synder. 

Med sine endimensjonale rollefigurer, besynderlige bibelparafraser og billige melodramatiske grep blir «Så og på jorden» etter hvert vanskelig å ta på alvor som drama, men det er da formodentlig heller ikke poenget. 
Pollak har nemlig ikke laget en fortelling så mye som en emosjonell gymnastikkøvelse, og graden av tilfredshet avhenger dermed helt og holdent av den enkelte publikummers evne til å føle i kor. 
",0
"Kiler fnisemusklene og vekker raseriet
Anmeldelse: 
«The Big Short». 

FILM: 
De småskrullete geniene gjør atter sin inntogsmarsj. 
Igjen får noen av verdens vakreste menn, her Ryan Gosling, Brad Pitt og Christian Bale, muligheten til å trekke i utvasket t-skjorte og tvilsomt ansiktshår. 

Det gjør de så det synger i «The Big Short», som føles litt som å bli vist en informasjonsvideo på en nattklubb. 
Dette er noe som er lett og se, men tungt å svelge, en munter underholdningsfilm som gjør deg rimelig rasende: 
Finansnæringens selvgode og sorgløse polka mot avgrunnen i 2008, og det lille knippet av eksentrikere som skjønte hva som var i emning fordi de gjorde det ingen andre gjorde: 
Viet timer, dager, logikk og hard kunnskap til å sette seg inn i sakene. 

De gale 

De er Michael Burry (Bale), den keitete fondsforvalteren med glassøye som er brennsikker på at det eneste logiske å gjøre er å vedde mot bærebjelken i den amerikanske økonomien; Vennett (Gosling), en nøttebrun bankmann med clairolsvart hår og klysebryteren konstant på elleve, som får nyss i Burrys planer og henvender seg til investeringsfirmaet til den notorisk rasende Mark Baum (Steve Carell), en pessimist med en familietragedie i fortiden som har lettere enn gjennomsnittet for å tro det verste; og Ben Rickert (Brad Pitt), en desillusjonert finansmann som har trukket seg tilbake til Colorado og sparer til en verden er pengene vil være borte og økonomien vil være basert på økologiske frø. 

Alle blir sett på som gale når de mener å se en boble der alle andre ser et fjell. 
Og selv om alle i publikum vet hva som kommer til å skje, er det oppsiktsvekkende spennende å se presset på dem øke mens katastrofen som kommer til å gi dem rett, og med det ødelegge livet til millioner av mennesker, ruller nærmere. 

Leker med oppmerksomheten 

De var få mot en kompakt majoritet. 
Og «The Big Short» peker lekent nese til de samme trekkene i de som ser på, de som gjør at vi stirrer fjetret på alt annet enn de store tsunamiene som bygger seg opp under overflatene av distraksjoner og glitz. 
Raske klipp, muntre popkulturelle potpurrier og økonomiske teorier forklart av forføreriske starlets i boblebad er noen av filmens grep for å leke med oppmerksomheten til publikum og vise hva som skal til for å få folk til å høre etter. 
Gosling leverer pedagogiske forklaringer og definisjoner og kommenterer samtidig, med fin, overlegen livstretthet, hvordan og hvorfor han må gjøre det. 
I en spesialisert verden har alle felt blitt abstrakte, de har blitt for de innviede, og alle er avhengige av at fagfolk vet hva de driver med. 
I en situasjon der fagfolket ikke er snøring, og økonomiens søte lille kattunge vokser opp til en sabeltanntiger klar til å fortære alt i dens vei, er alle ute og kjøre. 

Spillet er i et konstant akselererende gir, lekent og alvorlig samtidig, nennsomt karikert. 
Brad Pitt er den eneste flegmatiske i en glinsende kontorbyggjungel der alle strener rundt og letter etter utløp for aggresjon og frustrasjon og forvirring. 
De får deg til å fnise, og de gjør deg klokere. 
Og fordi de gjør deg klokere, gjør de deg sintere. 
",1
"Anmeldelse:«Sicario» 

En god sjangerfilm om hul hevn, men overdosen av eksotisme i et mangelfullt manus blir en liten nedtur. 

FILM: 
«Sicario» er en underspilt, men til tider intens dramathriller om narkotikakrigen i, mellom og under Amerikas uforente stater, sett gjennom øynene til agent Kate (Emily Blunt). 
Handlingen trår over grenser geografisk, politisk, juridisk og moralsk, og regissør Villeneuves personinstruksjon sverger til en neddempet, nærmest neddopet spillestil, med monoton avlevering, tydeligst hos mystiske Alejandro (Benicio Del Toro). 

Ganske sterk kvinne Kate er originalt nok ingen «Sterk kvinne»-klisjé, men heller en «Ganske sterk kvinne». 
Forært få trekk blir ett framtredende stadig gjentatt visuelt og verbalt: 
«I want a cigarette so bad». 
Taylor Sheridans manus har hull: 
Handlingstråden som spinnes mellom tre svært intense og originale scener — åpningen, en langsom bilkøjakt og oppgjørsscenen — er så tynn at flere av de forsøksvis kule replikkene framstår som nettopp forsøk på kule replikker, som drar filmen for sterkt i en sjangerretning andre elementer motarbeider. 

Alejandro sier: 
«You?re asking me how a watch works. 
For now, let?s just keep an eye on the time», «Welcome to Juárez», og «And this is a land of wolves now». 
Og breiale Matt (Josh Brolin) gir variasjoner som: 
«It?s gonna be a good day» og «It?s gonna be a big day». 
Det er langt fra kvalitetene ved Brolins ord som Llewelyn i McCarthy og Coens «No country for old men» (2007): 
«If I don?t comeback tell Mother I love her». 
«Your mother?s dead, Llewelyn». 
«Well then I?ll tell her myself». 

Med rett til å overreagere Villeneuve lader — som i den svartslående skolemassakren «Polytechnique» (2009) — voldskildringene med originale grep, men litt for insisterende lyddesign med perkussive hjerteslag fra Jóhann Jóhannsson lukker noe av åpenheten fra spillet og Roger Deakins? panoramafoto. 
Lik «Enemy» (2013) — der Jake Gyllenhaal møter seg selv i døra — blir fortellingen aldri så avhengighetsskapende som første skudd lover. 
",1
"Virkelighet på fiksjonens premisser
Dokumentaren «Palio» er filmunderholdning av klassisk støpning, skriver Dagbladets anmelder. 

FILM: 
Et spørsmål som jevnlig melder seg i kjølvannet av idrettsverdenens mange og regelmessige dopingskandaler er hvorfor man ikke ganske enkelt gjør det lovlig å jukse — for hva er det egentlig man vinner på å la menneskekroppen definere grensene for spillet framfor den menneskelige fantasi? 

Korrupt 
I Cosima Spenders underholdende og vakkert fotograferte dokumentarfilm «Palio» får vi et innblikk i hvordan en slik sport ser ut. 
For i det tradisjonsrike Palio-løpet, som finner sted to ganger i året i den italienske byen Siena, er alt tillatt: 
Korrupsjon og sammensvergelser er en sentral del av spillet, og jockeyene står fritt til å bruke pisken på sine konkurrenter såvel som deres hester. 

Når filmen begynner har 46 år gamle Gigi «Trecciolino» Bruschelli vunnet 13 Palio-løp, og dermed er han kun to seiere unna å bli den mestvinnende rytteren noensinne. 
Bruschelli er beryktet for å være en utspekulert strateg som bruker penger og vennskapsbånd til å påvirke utfallet av løpene, og hans argeste konkurrent er den ambisiøse og rettferdige Giovanni «Tittia» Atzeni — som tilfeldigvis også er hans tidligere lærling. 

Klassisk 

Spender har strukturert filmen som et klassisk sportsdrama, og både Bruschelli, Atzeni og resten av subjektene er upåklagelig typecastet. 
Nylig kunne man på norske kinoer se Jonas Carpignanos «Middelhavet», som var en spillefilm med påfallende dokumentariske ambisjoner. 
«Palio» er det motsatte, nemlig en dokumentar hvis fremste mål er å bruke fiksjonsfilmens virkemidler til å fortelle en spennende historie. 

Og med sitt fargerike persongalleri og nervepirrende hesteløp er «Palio» en lettfordøyelig og særdeles underholdende filmopplevelse. 
Innimellom får man følelsen av at Spender tar noen snarveier for å presse virkeligheten inn i en klassisk Hollywood-struktur, men med tanke på at man har å gjøre med en film som blant mye annet er en hyllest til en tusen år gammel tradisjon for skittent spill, er det fullt mulig å se gjennom fingrene med dette. 
",1
"Anmeldelse:«While We're Young» 

Spennende spørsmål om ungdom og voksenhet stilt gjennom en smålig hovedperson. 

FILM: 
Privilegerte menneskers problemer kan være kinkige å kreve sympati for. 
Turnert riktig kan de være en trampoline for eksistensielle og dype historier, som kan vise fram utfordringer knyttet til det individuelle nettopp fordi de det gjelder, ikke kan peke på fattigdom eller undertrykkelse som årsak til at de ikke har det bra. 
Eller de kan framstå som sutring. 

Filmene til Noah Baumbach er ikke alltid like stø på foten på ferden over denne linen. 
«Frances Ha», som han skrev sammen med kjæresten Greta Gerwig, var et inntagende portrett av en 27-åring full av drømmer, som stadig glipper taket rundt kjærligheten og karrieren som vennene hennes oppnår, tilsynelatende på grunn av en begrensning i seg selv. 

«While We're Young» er skrevet av Baumbach på egen hånd. 
Her finnes noe av den samme fingerspissfølelsen for frustrasjonen over at tilværelsens puslespillbrikker bare ikke vil falle på plass, og andre synes uanstrengt å få til alt du selv strever med. 
Men så er det som om Baumbach konsekvent viser fram de minst spennende scenene i en interessant historie. 

Jakten på ungdommen Slik sett har han et og annet til felles med Josh (Ben Stiller). 

Josh strever på åttende året med en dokumentarfilm, som alle unntatt ham selv skjønner er et oppblåst og overtent monster han burde sluppet for lengst, men klamrer seg til for stolthetens skyld. 
Han er gift med produsenten Cornelia (Naomi Watts), de er noenogførti og det eneste barnløse paret i vennekretsen. 
Så møter de Jamie (Adam Driver) og Darcy (Amanda Seyfried), et par midt i tjueåra som har valgt bort Facebook og valgt inn vinyl, brettspill og spontane bakgårdsfester. 
Josh og Cornelia suges inn av den uimotståelige følelsen av å være til stede i et brennende nu, og foretrekker snart det nye, skjeve vennskapet framfor babysang med foreldreparene. 

Men så kommer spørsmålene fint sivende inn. 
Kan den karismatiske Jamie, også en dokumentarfilmskaper, være både spontant nærværende og strategisk kalkulerende? 
Kan den unge intensiteten skyldes at banaliteter får en større vekt for den som opplever dem for første gang? 
Og trekkes Cornelia og særlig Josh mot Jamie og Darcy fordi de vil være som dem, eller fordi kontrasten omsider får dem til å føle seg voksne og trygge? 

Smålig og sytende Baumbach stiller presise, observante spørsmål. 
Men i stedet for å svare, er det som han virrer rundt på jakt etter noe annet. 
Stadig deiser han innom den dødsdømte dokumentaren, til tross for at ingen andre enn Josh selv, og aller minst den som ser på, bryr seg om den. 
Og selv om Josh selv er en farkost for fascinerende problemstillinger, framstår han som stadig mer smålig og sytende, og besatt av knuffinger han har skapt selv. 

Cornelia, Jamie og Darcy føles alle mer verdige å bære protagonistkronen. 
«While We're Young» er interessant, men det er på tross av og ikke på grunn av øynene som ser, som mer enn noe annet ser på seg selv. 
",1
"Anmeldelse:«Maggie» 

Schwarzenegger er en overraskende uttrykksfull far i zombiesorgdramaet. 

FILM: 
Utenfor blir infiserte amerikanere sakte til råtnende, menneskeetende skrømt, men «Maggie» er mest opptatt av hva som skjer på gården til Wade Vogel (Arnold Schwarzenegger), som vet at datteren Maggie (Abigail Breslin) er blitt bitt og sakte kommer til å bli et av skrømtene selv. 

«Maggie» er et eksemplar av den ikke uhyre utbredte sjangeren zombiedrama, der problemet ikke går ut på å komme seg unna fare, men på å takle at en av dine nærmeste vil bli en fremmed. 

God Schwarzenegger 

Ideen er interessant, og grafisk designer Henry Hobson, som debuterer som spillefilmregissør, risser opp et landskap som gir assosiasjoner til Steinbeck og et poetisk støvete americana, der farmen og familien må knyte seg hardt sammen for å stå imot en brutal verden. 

Den dyktige Breslin overbeviser med sin tenåringsaktige innesluttethet i møte med det store traumet, og Schwarzenegger er overraskende effektfull i rollen som sørgende far: 
En som uten tvil kan beskytte familien mot ytre farer, men som er hjelpeløs når det er den han vil beskytte som blir den farlige. 

Men forholdet mellom far og datter er litt for ukomplisert kjærlig. 
Det er ikke nok nyanser eller skurringer der, ikke nok utvikling, til at det rettferdiggjør de mange, dvelende nærbildene. 
«Maggie» åpner en knakende dør inn til et uventet og spennende rom i zombiefilmen - men går ikke helt inn. 
",1
"Disse mennene kan skiftes ut
«Yarden» beskriver en brutal situasjon, men blir langdryg. 

FILM: 
Det er én ting å kunne skrive. 
Det er en ganske annen å kunne komme seg fra dag til dag. 
En kompromissløs lyriker (Anders Mossling) leser høyt for et mikroskopisk publikum og får sparken fra avisen han skriver for. 
Slik begynner reisen ned i det økonomisk desperate og til en tilværelse bestående av uforustigbare og uforpliktende strøjobber; kroppsarbeid der kollegaene for det meste har annen hudfarge enn ham selv. 

«Yarden» er basert på Kristian Lundbergs roman ved samme navn, om en representant for den litterære middelklassen som mister grepet om sitt gamle liv og havner i prekariatet, den voksende underklassen som er prisgitt tilgangen på få og dårlig betalte jobber, og som er enkle å skalte og valte med. 

Skam og irritasjon 

Romanen «Yarden» var en brutal indre monolog om hvordan det var å bli utsatt for en slik deklassering, eller nærmere bestemt, sørge for deklasseringen selv. 
Filmen «Yarden» betrakter samme historie utenfra, og tar få replikker til hjelp. 
Hovedrolleinnehaver Mossling kommuniserer fint en følelse som virker som en blanding av skam og irritasjon, arroganse og avmakt; han er en som liksom aldri her helt til stede. 
Men når de febrilske tankerekkene og følelsesbølgene ikke blir formulert, er det et ganske statisk ytre skall som står igjen. 
En interessant historie blir langtekkelig. 

«Yarden» er vellaget, med balanserte bilder og en grønnskimrende fargepalett der lite er overlatt til tilfeldighetene. 
På en underlig måte er det som om også dette jobber mot den. 
Hovedpersonen er en lysende oransje flekk som beveger seg gjennom førti nyanser av sjøgrønt, i hyperkomponerte panoramaer som er en slags blanding av et Pushwagner-maleri og en baderomskatalog. 
Men selve historien handler jo om å gå ned i det harde, møkkete og utmattende livet. 
Når filmen er såpass pen, undergraves noe av dette poenget. 
Opplevelsen virker ikke så enerverende og ydmykende som det er meningen at den skal være. 

Arbeidere uten vern 

Det som er svært vellykket, er beskrivelsen av hvor svakt alle arbeiderne står. 
De har ikke noe vern. 
De er hundre prosent erstattelige, noe som igjen fører til en ekstrem lydighetskultur. 
Og de kommer til punktet der de nesten uunngåelig blir hverandres fiender, fordi den eneste muligheten de har, er å stå høyere enn sidemannen i ledelsens gunst. 
Dét er en skildring som er mer spennende, og mer aktuell, enn den strengt tatt burde være. 
",0
"Anmeldelse:«The Visit» 

Grøsseren «The Visit» er et saltsøtt tilskudd til M. Night Shyamalans tomme twistpose: 
Verdt et besøk — og et fluktforsøk. 

FILM: 
«We?re looking for visual tension», sier storesøster til lillebror, som selvfilmer sitt første besøk hos besteforeldrene, hvor smil, Yatzy og bakende gjestmildhet er et tynt ferniss over skjul, brønn og kjeller. 
Tenåringssøsknenes visuelle spenningssøken deles av filmskaper Shyamalan, som mestrer sjokkeffekten i filmklippets stikk, der sammenstillingen av ulike innstillinger kan løfte kroppshår. 
Og med et gjenfunnet fortellerteknisk duktriks skaper semicomebackchilleren «The Visit» gradvis gode grøss. 
Bø! 
Neida. 
Joda. 

Spille luftbender Mange har sett en døende karriere hos Shyamalan, som i «Den sjette sansen» (1999) overlistet tilskuerblikket gjennom et barns øyne, og med mesterlige manipulasjoner i «The Village» (2004) ble filmfortelleren man kunne stole på å ikke stole på. 
Men stegvis tømtes twistposen, og Oscar- nominasjoner ble heller Razzie-nominasjoner for kalkuner som økoselvmordsplatteranfallet «The Happening» (2008), med en plantepratende Mark Wahlberg; den Zen-kapitalistiske kitsjfantasien «The Last Airbender» (2010), og Will og Jaden Smith-scifi-fadesen «After Earth» (2013). 
Karrierens bermudatriangel tangerte svadaen i «Wide Awake» (1998), om en ung gutts søken etter gud. 

Syntaks horror «Would you mind getting inside the oven to clean it?» spør Nana barnebarnet eventyrlig i «The Visit», og særlig Olivia DeJonge som ung filmskaper og Deanna Dunagan som verstemor imponerer. 
Familiefokus, barneblikk og enkelte mystiske elementer eksisterer, men mockumentarmulighetene, som direkte kamerakonfrontasjon og minimal musikkbruk, gjør underverk og gir en ny, sekulær Shyamalan-signatur. 

Det romantiske barnet, naivt melodramatisk og kjærlighetssøkende, med filosofisk, religiøs, åndelig, mystisk og overnaturlig dragning, er her heller kaldhjertet kynisk, lent mot postromantikk, realisme, psykologi, natur, vitenskap og ironi. 
Da blir selv de koseligste mellommenneskelige relasjoner skrekkelige nok. 
",1
"Anmeldelse:«Kvinnen i gull» 

Et formspråk som ikke har noe på kino å gjøre. 

FILM: 
Etter 70 år og en rekke rettsoppgjør, anslås det at mer enn 100 000 kunstverk som ble stjålet av nazistene under Den andre verdenskrig fortsatt ikke har blitt returnert til sine rettmessige eiere. 
«Kvinnen i gull» er basert på den sanne historien om hvordan niesen til eierne av Gustav Klimts mest berømte maleri kjempet for å få det tilbake fra den østerrikske staten. 

Viktig tema 
Etter søsterens død oppdager Maria Altmann (Helen Mirren) en bunke brev som beskriver familiens forsøk på å få tilbake en rekke verdifulle malerier som ble stjålet av nazistene og som siden den gang har vært i den østerrikske statens besittelse. 
Hun blir nysgjerrig, og hyrer inn den unge advokaten Randy Schoenberg (Ryan Reynolds) til å se nærmere på saken. 

Randy innser raskt at Maria har en god sak, og sier opp jobben for å hjelpe henne med å få maleriene tilbake. 
Og mens de to tar opp kampen med det østerrikske byråkratiet fortelles historien om Marias tante, som satt modell for bildet «Adele Bloch-Bauer I», og Marias egen flukt fra Wien til USA etter Hitlers annektering av Østerrike. 

Uviktig film «Kvinnen i gull» er produsert av BBC Films, og formspråket er identisk med det man finner i britiske krimserier: 
Bildekomposisjonene er like lettfattelige som de er uoppfinnsomme, skuespillet er dempet, men overtydelig, og musikken forteller publikum nøyaktig hva de skal føle til ethvert tidspunkt. 

Det er et formspråk som fungerer fint når det kommer til lett underholdning på tv, hvor billedfortellingen kjemper mot hjemmets mange distraksjoner, men i en kinosal oppleves det som fordummende og kjedelig. 
Subtilitet er et fremmedord, og allerede etter ti minutter skjønner hvordan historien vil ende. 

I en nøkkelscene sier Maria Altmann at hennes motivasjon for å få bildene tilbake er at hun ikke vil at folk skal glemme, og dette er også den eneste gode grunnen til å se filmen. 
«Kvinnen i gull» tar for seg en viktig tematikk, og alt tatt i betraktning er det bedre at den ble laget enn at den ikke gjorde det, men dette gjør den på ingen måte til en viktig - eller god - film. 
",0
"Ny julekalender feiler på flere plan
Det er ingenting stort med «Det store eksperimentet». 

Som forhenværende barn blir jeg provosert av den nye julekalenderen til Viaplay. 
Dette holder ikke. 

«Det store eksperimentet» er en av to nye norske julekalendere i år. 
Begge er for barn, og den andre sendes på NRK. 
Det er klart det er sprekt å yppe til konkurranse mot statskanalen, som har egen barnekanal og et halvt århundre med erfaring på kalenderfeltet. 
Men nettopp derfor er det uforståelig at Viaplay ikke legger mer krefter i forsøket. 

Det er ingenting stort med «Det store eksperimentet». 

Det mest positive er selve ideen, et vitenskapsprogram for barn, masse faktakunnskap rammet inn av en forsøksvis spennende fiksjonsfortelling. 
Problemet er bare at fortellingen ikke er det spor spennende. 

Vitenskapskonkurranse 

Leona (Leona Makita) og Mathias (Mathias Thomsen Nesvåg) har vunnet en liksom-årviss vitenskapskonkurranse og får en spesiell premie: 
De får bli med programleder Ole André Sivertsen på besøk til Professor Primus (Anne Marie Ottersen). 
Hun vant konkurransen for 50 år siden, men sitter nå gammel, bitter og mislykket i sitt digre laboratorium, sammen med assistenten Sigma, seriens comic relief. 
Da barna viser seg å være smartere enn henne, låser hun dem inne i laboratoriet og tvinger dem til å løse ulike vitenskapelige utfordringer. 
Hvis de klarer alle, vil hun kaaanskje slippe dem ut før jul. 

Fortellingen feiler på flere plan. 
Jeg har bare fått se tre episoder, men det er tydelig at barna og Sivertsen får en ny oppgave i hver episode. 
Derimot får vi aldri vite hvilken dag det er i serien, hvor mange oppgaver de skal få totalt, eller om de faktisk kan stole på at Primus slipper dem ut til slutt. 
Slik spenner serien bein på progresjonen allerede før vi er i gang. 

Oppgavene virker meningsløse. 
Joda, det er morsomt å blande væske og få det til å boble opp til taket. 
Men eksperimentene kobles ikke til reelle problemer, verken i serien eller i virkeligheten. 
Målet er bare å gjøre som Primus befaler og håpe at hun blir blid, selv all logikk tilsier det motsatte – vi har jo allerede sett at smarte barn gjør henne sint. 

Makita og Nesvåg gjør en iherdig innsats, men replikkene deres består stort sett av «men jeg vil hjem til jul!» og «vi må forte oss!». 
Sivertsen har derimot fått en diger rolle, og både han og Ottersen er åpenbart bedt om å overspille så kraftig de kan. 

Spenningsdrepende 

Det åpenbare serieforbildet er NRK Super-suksessen «Labyrint», et gameshow der barn kjemper seg gjennom en skummel labyrint, ved hjelp av logikk og kroppsbeherskelse. 
Men der er utfordringene virkelige og barna ekte deltakere. 
De taper like ofte som de vinner, og nerver og stress er reelle følelser og ikke nedfelt i et haltende manus. 

Og viktigere: 
De avbryter ikke hvert eneste tilløp til spenning for å komme med malplasserte faktainnslag! 

«Vann, altså! 
Det er viktig med vann» kan Sivertsen si, mens de stressede barna fyller reagensrørene. 
Plutselig er vi over i et fullstendig spenningsdrepende klipp med sammenraskede faktaopplysninger om vann. 
Eller elefanter. 
Eller karbondioksid. 

Vel er barn nysgjerrige og vitebegjærlige, men de er også glade i gode fortellinger. 
Og de fortjener såpass, når de benker seg foran en julekalender. 
Dette ligner mer på overpedagogisk skole-tv. 
",0
"Våte drømmer
«Bølgen» beruser med følelsen av å bringe katastrofefilmen til Norge, og er imponerende lite pompøs. 
Men noe mangler. 

FILM: 
«Bølgen» vasker inn over Geiranger, og med den kommer en gammel, barnlig glede skyllende inn over den popkulturelle norskekysten. 
Det er fryden over å ha laget noe som likner på det de lager på andre siden av havet, over at noen går inn for å vekke samme oppstemte innlevelse som Hollywoods eventyr har vekket i mange tiår, men med kortreist og med helter som skarrer på R-en. 

Norges første «Bølgen» blir da også entusiastisk markedsført som «Norges første katastrofefilm». 
Det er en av de siste, klassiske popkornsjangrene som med dette importeres, og også en av de vanskeligste. 

I katastrofefilmen er det et frådende naturfenomen som som regel spiller hovedrollen, og små mennesker må, i bokstavelig og overført betydning, kaste seg ut på sidelinjene. 
Fortellingene om dem som skilles, tvinges til å samarbeide, må redde hverandre eller finne tilbake til hverandre, er som regel helt rudimentære, og henfaller gjerne til typer og klisjeer. 
I mange tilfeller er det snakk om familier som splittes og må komme sammen igjen, og grensen mellom det rørende og det banalt klisne er tynn og overskrides jevnt og trutt. 

Raset kommer Også i «Bølgen» står en familie sentralt. 
Men på dette nivået er hyggelig å se at den hjemlige varianten overgår en rekke av sine internasjonale sjangersøstre. 
Kristian (Kristoffer Joner) er geolog og oppslukt av arbeidet. 
Kona Idun (Ane Dahl Torp) sutreerter ham fordi hun ikke får nok oppmerksomhet, men det synes å være en varm forståelse som ligger til grunn for ekteskapet, som for øvrig også har produsert de fotogene barna Sondre (Jonas Hoff Oftebro) og Julia (Edith Haagenrud Sande). 

Den dagen Kristian slutter i jobben i Geiranger for å la oljebransjen i Stavanger gjøre seg fet, viser målerne som måler spenninger i fjellmassivet, uventede verdier. 
Og mellom flyttekassene og familiens oppgitte blikk skjønner Kristian at han må la Bama-esker være Bama-esker og gjøre noe. 
Og så raser det. 

Intense skuespillere 
Det er nesten forbløffende hvordan det strengt tatt forutsigbare familiedramaet som oppstår når flodbølgen skiller familien, unngår å bli pompøst og sentimentalt. 
Det oppnås ved at manuset er så knapt og liketil som det strengt tatt kan være når det er snakk om massedød og den mulige utslettelsen av et vestnorsk tettsted, og ved castingen av Joner og Dahl Torp. 

I den lille klubben av norske skuespillere som med jevne mellomrom får ansiktene sine blåst opp på filmplakater, er de kanskje de to med sterkest naturlig intensitet i ansiktene. 
Det er lett å tro på følelsene deres når de står der i flammeskinnet og flakker med blikket og tar inn det som har skjedd, i begeistrede nærbilder. 
Samspillet mellom Kristian og den lille datteren er varmt og troverdig. 

Burde vært skjerpet 
Men så knirker det her og der. 
Noen av birollene, særlig et dansk ektepar som forviller seg inn i både filmen og katastrofen, burde vært skjerpet og tydeliggjort, eller kuttet. 
Ikke alle scenene der menneske møter natur, har nok indre spenning og dramaturgi knyttet til hva som skal skje. 
Det er også grunn til å sette spørsmålstegn ved valget om å gå fra store panoramabilder til kavende nærbilder idet bølgen faktisk treffer. 
Det kan godt hende det er budsjettgrunner til dette. 

Men dermed lar den ellers svært sikre regissør Roar Uthaug muligheten gå fra seg til virkelig å bygge opp under følelsen som er den bærende i så mange slike prosjekter: 
Følelsen av litenhet, av skjørhet, av en natur med dimensjoner så mange ganger større enn folkene som forsøker å beherske den at det sivilisasjonen har frambrakt, kan reduseres til papirflak og fyrstikker hvis moder jord er i slett lune. 
Når den ærefrykten uteblir, blir det tydeligere at både rollefigurene og konfliktene deres tross alt er ganske generelle, hvor mye karisma de enn spilles med. 

Ellers merkes budsjettforskjellen mellom denne og de amerikanske produksjonene man er vant til, forbausende lite. 
Proffheten i produksjonen blokkerer heller ikke for det stemningsfulle, som i bildene av en ensom Idun i resepsjonen på hotellet eller en funklende fjordby i tussmørket, mens naturen kommer enda nærmere enn den er i Geiranger i utgangspunktet. 
",1
"Anmeldelse:«Gullkysten» 

Den vakkert fotograferte «Gullkysten» er en tidsriktig, men noe lettvint variasjon over et velkjent tema. 

FILM: 
På sitt beste er Daniel Denciks billedskjønne «Gullkysten» en tidsriktig versjon av den gamle fortellingen om siviliserte europeere som overveldes av sin iboende dyriske natur i møte med det mørke kontinent. 
Og i et landskap som syder av utemmet livskraft gjør en avmagret Jakob Oftebro en god figur i rollen som botanikeren og dydsmønsteret Wulff. 

Kongens mann Året er 1836 og stedet er Dansk Guinea i det nåværende Ghana. 
På oppdrag fra danskekongen ankommer Wulff kolonien for å anlegge kaffeplantasjer, og det tar ikke lang tid før han innser at de lokale styresmaktene ikke har rent mel i posen. 
For på tross av at danskene offisielt har avskaffet slavehandel, driver embedsmennene Dall og Herbst en utstrakt handel med innfødte. 

«Gullkysten» byr på de obligatoriske referansene til Joseph Conrads «Mørkets hjerte» ispedd elementer fra Werner Herzogs «Aguirre» og «Cobra Verde», men toner det ned og tilpasser det et skandinavisk allmennpublikum. 
Og selv om rollefigurenes febervisjoner aldri egentlig smitter over på publikum i kinomørket er filmen langt mer vågal i sine stilistiske utskeielser enn nordiske storproduksjoner pleier å være. 

Brannfakkel 
I Danmark er «Gullkysten» en brannfakkel som er ment å kaste nytt lys over dansk historie og selvforståelse, men i Norge er den bare nok en fortelling om grotesk og nedrig kolonialisme. 
Som sådan utspiller den seg i et velkjent terreng, moralsk såvel som geografisk, og dermed blir kontrasten mellom de forfyllede, dekadente slaveprofitørene og den tvers gjennom edle Wulff unødig lettvint. 

Den økologisk bevisste demokratiforkjemperen framstår mer enn noe annet som en moderne mann som er sendt to hundre år tilbake i tid for å konfrontere det gamle Danmark med sine gjerninger og holdninger. 
Og selv om dette muligens gagner filmens politiske ambisjoner i hjemlandet, fremstår den i overkant simplistisk og ferdigdebattert utenfor en dansk kontekst. 
",1
"Cannes-favoritten er en usedvanlig vellykket roadmovie
«American Honey» er et filmatisk fotoalbum fra en uforglemmelig sommer. 

FILM: 
Da Ken Loachs «I, Daniel Blake» i våres vant Gullpalmen i Cannes foran kritikerfavorittene «Toni Erdmann» og «American Honey», ble det umiddelbart oppfattet som en politisk pris. 
Loachs sosialrealistiske portrett av Vest-Europas voksende underklasse var både en perfekt anledning til å hedre en dyktig og aldrende regissør, og til å sende et tydelig signal til den politiske høyresiden. 
Også Andrea Arnolds «American Honey» handler om underklassen – den åpner med en søskenflokk som leter etter mat i en container – men i motsetning til «I, Daniel Blake» forteller den en utpreget tidløs og romantisk historie. 

Kultur Nykommeren Sasha Lane har hovedrollen som Star, en ung kvinne som etter et tilfeldig møte med den karismatiske Jake (Shia LaBeouf) rømmer fra sin far og to yngre halvsøsken for å slå seg sammen med en gjeng omreisende tidsskriftselgere. 
Stars nye kolleger er en broket forsamling av outsidere som alle synes å være på flukt fra sine egne demoner, og sammen lever de et liv preget av rus og et intenst og særdeles intimt samhold. 

At det å gå dør til dør og selge abonnement på papirtidsskrifter framstår som noe av en anakronisme i 2016 er noe rollefigurene selv påpeker gjentatte ganger, men slikt betyr lite når man beveger seg gjennom en del av den amerikanske Midtvesten hvor tiden later til å stå stille. 
Nøyaktig hva ungdommene forsøker å selge er også langt på vei irrelevant, det viktige er selve den erkeamerikanske salgsakten, som tvinger disse utskuddene til å presentere seg selv på en måte som er akseptabel for samfunnet rundt dem. 

Natur 
Det finnes et plott i «American Honey» – historier om overgrep og fattigdom, kjærlighet og sjalusi, arv og miljø – men først og fremst er den en filmatisk reise, strukturert som en serie fotografier fra en uforglemmelig sommer. 
Nær sagt hvert eneste bilde kunne forsvart sin plass i en fotobok – tenk Nan Goldin via Larry Clark – og det nærmest kvadratiske bildeformatet (4:3) skaper assosiasjoner til Polaroid-foto. 

Foruten Lane, LaBeouf og Riley Keough – som utgjør det tredje hjørnet i filmens trekantdrama – er rollene besatt av amatører, og i likhet med regissører som Werner Herzog og Harmony Korine, gjør Arnold et poeng av å finne ansikter og kropper som bryter med hva vi er vant til å se på film. 
Rollefigurenes viltvoksende fysikk og seksualitet speiler naturen som omgir dem, og på deres vei gjennom et landskap som kribler av liv og bokstavelig talt surkler av blod, oppheves skillet mellom natur og kultur. 

Biltur «American Honey» er ingen coming-of-age-historie. 
Star er ung, men gammel nok til å ha lagt tenårenes viktigste milepæler bak seg, og selv om hun trekkes inn i en rekke ubehagelige situasjoner, framstilles hun aldri som et offer. 
Snarere får man følelsen av å se et menneske vokse; at erfaringene legger seg utenpå henne som årringer. 

Arnolds vektlegging av inntrykk og atmosfære framfor historiefortelling innebærer at spilletiden på 2 timer og og 43 minutter blir i lengste laget. 
Og når filmen omsider avsluttes, er det etter en halvtimelang parade av forsøksvise sluttscener. 

Slike innvendinger blir imidlertid bagateller i møte med et såpass rikt og intenst levende kunstverk som dette. 
«American Honey» er en usedvanlig vellykket roadmovie, som beveger sitt publikum i dobbelt forstand. 
",1
"Anmeldelse:«San Andreas» 

«San Andreas» byr på to timer med tvangsmessig materiell ødeleggelse i 3D — og fint lite annet. 

FILM: 
Selv om den er både klønete, selvmotsigende og spekket med skamløs produktplassering, rører Brad Birds «Tomorrowland» ved en interessant problemstilling når den tematiserer den amerikanske underholdningsfilmens besettelse med dystopier og materiell ødeleggelse. 
For enten det artikuleres ved hjelp av miljøkatastrofer, zombievirus eller morderiske roboter fra framtida, er det noe tvangsmessig over Vestens behov for å skildre sin egen undergang via populærfiksjon. 

Seismiske nevroser Brad Peytons «San Andreas» er det hittil mest renskårne filmatiske eksempelet på disse kollektive undergangsvisjonene, og framstår som en ugjennomtrengelig vegg av støy, hollywoodklisjeer og amerikanske nasjonaltraumer. 
I tiden etter 11. september kviet amerikanske filmstudioer for å vise scener som kunne minne om terrorangrepet mot World Trade Center, men i «San Andreas» utgjør kollapsende skyskrapere selve det visuelle ledemotivet. 

Om og om igjen serverer Peyton scener hvor hovedpersonene står hjelpeløse og ser på mens veier, bruer, demninger og annen infrastruktur legges i grus av et jordskjelv av historiske proporsjoner. 
Og under slike omstendigheter kommer selv den naturlovsstridig muskuløse og karismatiske Dwayne «The Rock» 
Johnson til kort. 

Hjelpeløs helt Johnson spiller den erfarne redningshelikopterpiloten Ray, som i likhet med samtlige andre amerikanske actionhelter de siste tjue åra er en fraskilt kjernekar som ikke ønsker annet enn å bli gjenforent med kone og barn. 
Og når California rammes av en serie skjebnesvangre jordskjelv langs San Andreas-forkastningen får han rikelig med anledninger til å demonstrere sin handlekraft og omtanke. 

Det mest oppsiktsvekkende og deprimerende med «San Andreas» er at den skildrer en katastrofe som per definisjon er umulig å stoppe. 
Den store fienden i denne filmen er ikke så mye jordkloden som fysikkens lover i seg selv, og dermed er rollefigurenes maktesløshet såpass fundamental at man som publikum raskt hensettes i en tilstand av rastløs apati. 

Cinemasochisme 
Filmspråket er like heseblesende som det er monotont, og etter en snau halvtime har de detaljerte dataanimerte tablåene av kollapsende bygninger og altomfattende ødeleggelse mistet all sin gjennomslagskraft. 

Da gjenstår bare den formelpregede og forutsigbare historien om den splittede familien som gjenforenes av ytre omstendigheter — for ikke å glemme den avsluttende hyllesten til amerikansk stå-på-vilje og samhold — og begge deler klinger hult i en film som først og fremst fortoner seg som en masochistisk og absurd dyr tvangstanke. 

«San Andreas» framstår i det hele tatt som en eneste lang freudiansk glipp — en film hvor verken filmskaperne eller publikum kan gi noe fullgodt svar på det grunnleggende spørsmålet: 
Hvorfor? 
",0
"Anmeldelse:«London Has Fallen» 

«London Has Fallen» er en usedvanlig kald og brutal actionfilm, men volden blir aldri filmatisk interessant. 

FILM: 
I 2013 ble det laget to amerikanske actionfilmer om terroristangrep på Det hvite hus: 
Roland Emmerichs «White House Down» hadde karisma og patos, Antoine Fuquas «Olympus Has Fallen» hadde brutal action og et overraskende plott, og begge var utpreget halvgode filmer. 
Nå har den mest interessante av dem fått en oppfølger som sjelden overrasker, men som likevel fascinerer på grunn av omfanget av volden og den materielle ødeleggelsen. 

Komplott «Fallen»-filmene hviler på forholdet mellom den amerikanske presidenten Benjamin Asher (Aaron Eckhart) og hans livvakt Mike Banning (Gerard Butler), og denne gangen havner de to i trøbbel når de begir seg til London for å ta del i den britiske statsministerens begravelse. 
Den internasjonalt ettersøkte våpenhandleren Aamir Barkawi har nemlig planlagt attentater på samtlige av de oppmøtte statslederne, og takket være Banning er Asher den eneste som slipper unna. 
Og når kommunikasjonen med myndighetene lammes må de to manøvrere gjennom et ødelagt, folketomt London hvor terrorister lurer bak hvert et hjørne. 

Metafor Som actionhelt er Gerard Butler verken karismatisk eller spesielt interessant, men på grunn av sin fysikk og sin evne til å skyve fokus bort fra sin egen person og over på voldsscenene, er han en effektiv skuespiller i denne typen roller. 
«London Has Fallen» inkluderer flere tilløp til diskusjoner om voldsspiraler og proporsjonalitet i krigen mot terror, men disse er alle avledningsmanøvre som skal forhindre publikum i å tenke for mye på voldsutøvelsen de lar seg underholde av. 

I dette universet er løsningen på trusselen om vold alltid mer vold, og dermed kan «London Has Fallen» sees som en trashy og brutal metafor for amerikansk utenrikspolitikk: 
For etter at hundrevis av utenlandske sivilister er drept og minst én storby på et annet kontinent er lagt i grus, kan amerikanerne børste av seg støvet og reise hjem med nok en fortelling om frihet og heltemot i bagasjen. 
",0
"Glem «William»!Her er «Even» 

I «Isak»s blikk på «Even» blir skeiv skam politisk handling. 

SERIE: 
Den supersuksessfulle sosiale sceneserien Skam er tilbake, med premiere på hele første episode i sesong tre – Isaks sesong – i kveld. 
Det synes dristig å forlate jentegjengens etablerte enhet, men gutta boys Isak, Jonas, Mahdi og Magnus er et nytt firkløver å følge. 
Og gjennom siste scene, Kosegruppa, etableres sesongens trekantdrama, mellom Isak, Even og Emma. 
Dette viser at 
Skam først og fremst er en ungdomsserie om ungdomstiden, og ikke for eksempel «bare» en «feministisk» serie. 
Langt flere av ungdomstidens tankestrømninger belyses og problematiseres. 

Even og Emma 

At Isak skulle få tredje sesong ble bestemt under første sesong. 
Isaks vei synes å være fra nettopp skam og selvforakt til selvforståelse og stolthet, fra frykt til fristelser, slik at han både for seg selv og for andre omkring kan vise seg slik han er. 
En kan ikke ofre seg selv. 

Mye står på spill for Isak i sin sesong, først og fremst seksuell legning, men også rus og økonomi (allerede pukket på av Eskild og Linn vedrørende husleie). 
For den skeive er privatlivet en politisk handling. 
Og det er mange interessante ting ved første episode, men mest spennende synes dragningen mot nykommer Even, godt spilt av Henrik Holm. 
Even har flyttet over til Nissen fra «Bakka» for sisteåret, og er en James Dean-aktig type med sleik, olajakke og sigg bak øret. 
Serieskaper Julie Andem forsøker å finte både Isak og tilskuerne ut med overgangsfiguren Emma, spilt av Ruby Dagnall, men Isaks blikk ser forbi henne og lander på Even. 
Jeg tror han blir omdreiningspunktet som skaper den største tiltrekningskraften gjennom sesongen. 

Én puls 

Første scene i første episode av første sesong kontrasterte bilder av norske ungdommers fest og moro med Jonas’ skolestiloverstemme om verdens urettferdighet. 
Og første scene i første episode av andre sesong viste Oslos skyline og seksualiserte ungdomsbilder akkompagnert av Turbonegers «City of Satan». 
Første scene i første episode av tredje sesong både kontrasterer og skaper en parallell mellom den norske ungdomsfesten klokka 01.05 natt til søndag med den globalt stadig politisk betente legningen homofili. 

I en rekke korte, men megetsigende pulsinnklipp i løpet av de første sekundene i denne første festscenen skisserers tydelig en av de sterkeste tematiske trådene for sesong tre. 
Et lys er tent i minne for de 49 ofrene fra nattklubbskytingen på Pulse i Orlando, klokka 01.58 natt til søndag 12. juni i år. 
Det er den dødeligste masseskytingen i USAs historie. 
Og den var rettet mot homofile som danset og drakk. 
«One Pulse <3 ORLANDO» står skrevet på fakkelen. 
Noen sekunder senere, etter en kjøring inn mot Sanas sedvanlig skeptiske ansikt, ser vi svarte bukser og svarte sko tråkke på og sparke regnbueflagget, og et utsnitt fra protestparoler viser ordene «America» og den kroppede formuleringen «Fags are…». 
Slik åpner utsnittet for vår utfylling av formuleringen. 

Skam 3.0 

Skam 3.0 ser ut til å ville bidra til å øke forståelsen for hva «Homofile er…». 
Vi ser så Chris danse energisk, med et innklipp av to gutter som snakker sammen på en klubb i bare boksershortsene. 
Deretter ser vi på festen vakre ungdommer med blondt hår danse, før kameraet finner Vilde i sofaen. 
Hun lurer senere i en chat på hva alle førstisene gjorde på festen, hvem inviterte dem, liksom? 
Vilde gjør kyssende Eva og gutte-Chris oppmerksom på de nye jentene, og Chris’ lange blikk mot dem må dras tilbake til leppene hennes. 
Idet vi ser jente-Chris igjen, klippes det ultrakjapt til et gatebilde med politi, en gutt bøyd i sorg og sinne ved tente lys og roser, en en parole med homohatende «Fag court» påskrevet. 
Homofiles lovfestede rettigheter blir fortsatt protestert mot. 

Etter denne komplekse situeringen, ser vi Isak røyke i et nærbilde, hvor vi skimter Jonas i bakgrunnen. 
Gutta sitter i badekaret og snakker om hvilke jenter som er «pulbare». 
Ei jente kommer inn og skal tisse. 
Isak gjør så narr av Emma, og sier hun ligner den lille jenta som ligner en gutt i Stranger Things. 
Hun tåler tydeligvis en liten støyt og vil «knarka», som Elin i Fucking Åmål. 
Isak legger en Ibux på tunga og de kliner. 
Hun er i ferd med å skulle gå ned på ham, men han trekker seg unna. 
Et kort bilde viser ham se i taket, for så å lukke øynene i fortvilelse. 
Han får bekreftet hva han frykter: manglende begjær i møtet med en vakker jente. 
(I onsdagsscenen stirrer han også uberørt på lærerens duvende bryster i et demonstrativt voksenutelukkende utsnitt à la Tom & Jerry.) 

Politisk handling 

I mandagsscenen Går ned på chicks diskuterer guttene slikking, mens Isak ser Even (som han på det tidspunktet ikke vet navnet på) for første gang. 
Idet øynene deres møtes, slår Isak skamfullt blikket ned. 
I Skam fortelles mye gjennom avlesning av ansiktsuttrykk, og tanken er at tilskueren skal forstå karakterens følelser før karakteren selv forstår dem. 
Isak blir her overrumplet av et nytt ansikt på skolen, og nærbildene er svært talende (noe professor Anne Jerslev peker på i sin analyse av serien). 

Fredagsscenen heter Kosegruppa. 
Vilde er veldig morsom da hun skal dele dem inn i grupper, eller «duoer», siden de er to og to, og igangsetter «en kjærlighetsøvelse». 
Isak går på gangen, berører veggen og et skap. 
Så spiller han på do. 
Ved vasken møter han Even, som har en joint bak øret. 
«Skulle du også ha papir?» sier han og rekker Isak tørkepapir. 
Så sier Even: 
«Bli med ut a». 
De deler jointen sittende på ryggen av en benk. 

På benken 

«Benkscener» er en gjenganger i Oslo-filmer, finslipet av Joachim Trier i Reprise, Oslo, 31. august, og neste år i Thelema. 
Emma kommer etter hvert ut, og trekantdramaet begynner. 
I pinlig stillhet avsluttes episoden mens Isak sitter klemt mellom Emma og Even på benken. 

Første episode av Skam, sesong tre, ruller ut flere handlingstråder for høsten. 
Den mest brennbare er legningsspørsmålet. 
Slik blir et skudd/motskudd eller et to- eller treskudd av en gutt som er betatt av eller begjærer en annen stadig en politisk handling. 

Og på vei ut av skapet er den eneste virkelige skammen å snu. 
I promoen fra juni klasket en melkekartong i slow motion i skaprekka bak Isak i den halvnakne guttegarderoben. 

Even var ikke der. 

Han var melka. 

Jeg tipper William er glemt før løvene er falt. 
",1
"Seriøst, når rekker disse Gilmore-jentene å puste?
Den nye sesongen av «Gilmore Girls» byr på ukomplisert nostalgi. 

ANMELDELSE: 
Ni år etter at den takket av etter 153 episoder, har Netflix bestemt seg for å gjenopplive den kvikke millenniumsserien om Lorelai (Lauren Graham) og Rory Gilmore (Alexis Bledel), mor/datter-konstellasjonen som også er bestevenninner og i konstant koffeinrus. 
Det kunne fort blitt halvhjertet, men heldigvis er serieskaper Amy Sherman-Palladino tilbake bak spakene, så den nye sesongen er fortsatt umiskjennelig «Gilmore Girls». 

Verbal kjederøyking 

Jeg var aldri mer enn en sporadisk seer, men magefølelsen er at folk kommer til å få akkurat det de er ute etter: relasjonelle småkonflikter, godlynt harselas med amerikansk småbyliv, overraskende morsomme vitser, bihistorier på grensen til revysketsjer, og selvsagt en tilskrudd, hyperaktiv spillestil, der den ene replikken alltid griper halen på den forrige, som en slags verbal kjederøyking. 
Grensen mellom sjarmerende og hypoman har alltid vært hårfin med denne serien. 

Seriøst, når rekker disse menneskene å puste? 

Ny septiktank 

Netflix har servert meg en lang liste med ting jeg ikke får spoile, men strengt tatt er det ikke noe særlig plott å avsløre. 
Rory prøver å få karrieren sin som skribent på stell, Lorelai må bearbeide en ødelagt relasjon med et familiemedlem, Luke vurderer å installere septiktank. 
Det er liksom det. 

Men det var vel heller aldri derfor vi dro til Stars Hollow – det er ikke akkurat sånn at vi forventer at Rory plutselig skal oppdage at noen har hatt amfetamin i drikkevannet (selv om det hadde forklart en hel del). 

Slarkete form 

Av gimmickmessige årsaker har Netflix bestemt seg for å gjøre «A Year In The Life» til fire 90 minuttersepisoder – én for hver årstid – og fortsetter sin snodige ambisjon om å hamre historier inn i formater som ikke kler dem. 

Bortsett fra at man da kan kalle episodene opp etter årstider, er det vanskelig å se historie- eller formmessige argumenter grunner til dette. 
Serier som «Gilmore Girls» baserer seg på mikroskopiske konflikter og bedagelig framdrift, og spillefilmlengde – skyhøyt tempo innad i scenene til tross – er nødt til å ende opp som slarkete. 

Ukomplisert nostalgi 

Akkurat som det var pussig å se vinterens relansering av «X-files» i en post-9/11 konspiranoia-kontekst, er «Gilmore Girls'» også en tidskapsel tilbake til en nå litt snål, enklere tid, til da konspirasjonsteoretikere var søte og det var ok å framstille hushjelper som latinamerikanske stereotyper. 
Og ikke minst til da man laget tv på en litt annen måte. 
Som sin mer selvmedlidende fetter «Dawson's Creek» er den teppelagt fra hjørne til hjørne med velformulert maskingeværdialog. 
Som sin hakket smartere onkel «The West Wing» ordlegger alle seg helt likt. 
Og som sin noe mer frika og nerdete kusine «Buffy: The Vampire Slayer» er den selvrefererende og postmoderne på en nittitallsmåte. 

Men i motsetning til den emne smaken «X-files'» ga meg i vinter, er gjensynet med Gilmore-jentene mest gledelig. 
Tiden har liksom stått stille her – man kvekker litt når de plutselig drar fram smarttelefonene sine eller snakker om Uber. 
Og litt ukomplisert nostalgi er kanskje akkurat det man trenger når 2016: 
Verdens Merkeligste År™ er på hell. 

Anmeldelsen er basert på de to første episodene. 
",1
"Bond-parodi med støv
Mr. 
Bean skygger for agent English. 

FILM: 
Onde tunger sier at i disse Brexit-tider er Johnny English en agent som er mer representativ enn James Bond for de britiske tilstander. 
English er totalt blottet for enhver «Shaken, not stirred»-eleganse. 
Der Bond er en internasjonal levemann, er English en hjemmeavla kløne. 

Mr. 
Bean 

Det hjelper på inntrykket at han gestaltes av Rowan Atkinson så til de milde grader at man innimellom glemmer at det ikke er Mr. Bean vi har foran oss. 
Legg til noen fakter fra Peter Sellers’ inspektør Clouseau, og du har Johnny English, agent i MI7. 
Han oppsto for første gang i 2003, gjenoppsto i 2011 («Johnny English Reborn»), og kommer i tredje utgave nå med «Johnny English Strikes Again». 
Regissør denne gang er Davis Kerr. 
De opprinnelige manusforfatterne, også ansvarlig for Bond-manus, er stadig med. 

Pensjonert 

Agent English er som kjent ingen goldfinger; alt han tar i blir til gråstein. 
Han nekter å forholde seg til moderne dingser som smarttelefoner, el-biler og elektronisk spionasjeutstur. 
Gammeldagse pianostrenger, håndgranater og giftpenner er mer hans greie. 
Egentlig er han pensjonert fra MI7, men blir tilkalt fordi hele organisasjonen er hacket og alle agentene er satt ut av spill. 
Store deler av den britiske infrastrukturen bryter også sammen, like før statsministeren (Emma Thompson) skal være vertskap for et G12-møte. 
Hackeren er lokalisert til kysten av Sør-Frankrike. 

Brennbart 

Dit drar English og hans begeistrede sidekick Bough (Ben Miller) i rød sportsbil og slipper naturligvis opp for bensin i en rasende biljakt etter en smellvakker russisk agent (Olga Kurylenko) i el-bil, som i sin tur jobber for en søkkrik amerikansk datagründer med store ambisjoner. 
Underveis oppstår klassiske Mr. Bean-situasjoner med flamberte reker, brennbar konjakk, brannslokking med sjampanje osv. 

Visst er det morsomme slapsticks her og der, men altfor mye virker støvete og tilårskomment. 
Og Mr. Bean står i veien for Johnny English. 
",0
"Store gutter gråter også
Dokumentar om korsang, kreft og kameratskap. 

FILM: 
Damer syns at korsang og menn i dresser er supersexy, ifølge det litt rustne Mannskoret som øver hver tirsdag på Kampen Bistro i Oslo. 
Aner ikke om det var derfor koret ble engasjert til å varme opp for Black Sabbath på Tons of Rock i Halden i 2016, men filmskaperne Jo Vemund Svendsen og Petter Sommer benyttet den glimrende anledningen til å dokumentere guttas nedtelling til festivalen. 

Helt kråke 

«For vi er gutta» følger dem i tre måneder med øvelser der de framfører låter som «I’m an Asshole» med stor innlevelse. 
Som Prepple Houmb – DumDum Boys-vokalist og en dem som startet Mannskoret for 15 år siden – uttrykker det: 
En og en synger de helt kråke, men sammen låter det ganske bra. 
Og gutta er minst like heftige og begeistret som karene fra Berlevåg i Knut Erik Jensens film fra 2001. 

Statuttene 

Det haster å få repertoaret til å sitte, av flere grunner. 
Korets dirigent, Ivar Krogh Hovd, er i en annen og vondere nedtelling. 
Legene har gitt ham to-tre måneder igjen å leve. 
Filmen fokuserer sterkt på dette kappløpet. 
Krogh er rett på sak når han innimellom øvelsene sier at han blir førstemann ut når korets statutter om å synge i hverandres begravelse, skal oppfylles. 

Filmskaperne lager et varmt og tettportrett av dirigenten. 
Det gjør inntrykk å se ham stå foran speilet og kle seg foran en konsert, mens han reflekter over å kjøpe klær for siste gang. 
Tannbørste for siste gang – det meste for siste gang. 
Det gjør godt å bli vitne til korguttas alvor, famlende trøst og tiltakende kameratskap. 
Selv om filmens hovedfokus etter hvert blir sykdom og kommende død, hadde den ikke tapt på å gå litt tettere inn på de enkelte kormedlemmene, deres bakgrunn og motiver for akkurat korsang. 

Ærbødig 

Vi skjønner ærbødigheten og takknemligheten overfor en dirigent som entusiastisk leder dem gjennom Frank Zappa-låter og Fred Åkerstrøm-viser. 
Korversjonen av DeLillos’ «Hjernen er alene» får en dypere mening på Kampen Bistro. 
Eller, som tøffe gutter sier andre steder i verden: 
«There’s a tear in my beer». 
",1
"Oboy, det er mange som kommer til å mislike «Lords of Chaos»
Men filmen om norsk svartmetall er også en interessant studie i amoral 

NB! 
Filmen er vist som en del av Bergen internasjonale filmfestival (BIFF) og har ikke hatt norsk kinopremiere. 

FILM: Oboy, det er mange som kommer til å mislike «Lords of Chaos». 
Antagelig kommer de til å mislike den av forskjellige grunner. 
De som ikke liker å se for mye blod på film kommer til å mislike den fordi, vel, det er veldig veldig mye blod i denne filmen. 
Det skjæres og hugges i kropper. 
Så er det da også en blodig historie som fortelles, nemlig den om norsk svartmetall, om bandet Mayhem, om stavkirker i flammer og om drapet som sendte Varg «Greven» Vikernes i fengsel. 

De som synes det er helt greit med blodet, men har sterke følelser og meninger knyttet til hvordan historien om denne musikksjangeren fremstilles, kommer sikkert også til å ha en hodeløs høne å plukke med regissør Jonas Åkerlund, og med fremstillingen av krangelen mellom Vikernes og Mayhem-gitarist Øystein «Euronymus» Aarseth; som føres på klingende amerikansk i Oslo og Bergen. 
Vi andre kan la oss langsomt og nesten motstrebende trekke inn i en saktegående malstrøm mot et dypt mørke. 

Usikker Vikernes 

De som stuper ned i malstrømmen er svært unge, og ser enda yngre ut. 
Aarseth er hovedpersonen, og spilles av Rory Culkin, som har arvet Culkin-slektas gigantiske, liksom evig forundrede øyne. 
Den spinkle, suicidale svensken han hyrer som vokalist i det da nystartede Mayhem ser nesten og ironisk nok ut som en kjerub fra kirkemaleriene. 
Jeg hadde tenkt å skrive at han så ut som en purung Val Kilmer allerede før jeg oppdaget at han faktisk ble spilt av Jack Kilmer, sønn av Val. 

Emery Cohen gir Varg «Greven» Vikernes noe mykt og uferdig der han først kommer stabbende inn i metallmiljøet, lubben og uvøren og ivrig etter å bli anerkjent. 
Ifølge filmen skal han gå til stadig mer ekstreme steg for å nå dette målet. 
Det kommer noe stadig mer uforutsigbart og ubehagelig over hundeøynene. 

Ubekvem med ødeleggelsen 

Ifølge Åkerlund er det forholdet mellom ham og Aarseth som er drivkraften i denne rutsjingen ned i det destruktive. 
Filmens Aarseth er den karismatiske lederskikkelsen, som leker filosof og enkelt lirer av seg maksimer om hvordan alle sliter under kristendommens åk. 
Han markedsfører både seg selv og bandet tungt og går ikke av veien for å fremstille seg selv som første beveger av all ødeleggelsen, selv om han egentlig er ubekvem med det. 

Igjen ifølge filmen legger Vikernes opp sitt eget løp etter det Aarseth forkynner, men blir mer og mer desillusjonert og hatefull jo oftere han oppdager at Aarseth ikke er helhjertet med på det. 
Det antydes at den største skuffelsen for Varg er at det aldri blir noe virkelig fellesskap mellom ham og mannen han ser slik opp til, uansett hva han gjør. 

Fortrenger volden? 

Cohen er særs troverdig, men regissøren er litt for betatt av det han gjør. 
Litt for ofte dveler kamera ved Varg, ved de megetsigende og truende blikkene han sender de andre. 
Da er Culkins Euronymus vel så interessant. 
Det er han som er filmens forteller, via voiceover; tilsynelatende forteller han åpent om det han tenker og føler, men seeren for stadig følelsen av at han lyver både for oss og seg selv. 
Iblant hevder han at dødsromantikken som en lek, et estetisk grep, en markedsføringsgimmick, noe som er kult å sjokkere med. 
Samtidig fremstiller han seg selv som del av det, ikke som en som tar avstand, når kirker brenner og folk dør. 

Det er som om han driver med en avansert fortrengningsmekanisme: 
Hvis han skal trekke seg unna, blir han også nødt til å erklære, overfor seg selv og verden, at dette, livsprosjektet hans, gikk altfor, altfor langt. 
Kanskje er det heller ikke så stor forskjell på å omfavne det makabre og å flykte fra det. 
Når vennen og vokalisten tar sitt eget liv, reagerer Euronymus umiddelbart med å estetisere og utnytte det - noe som kanskje gjør at han slipper å ta det som skjer ordentlig innover seg. 

Gutter egger hverandre 

Slik blir «Lords of Chaos» en interessant studie i hvordan amoral kan oppstå. 
Unge gutter egger hverandre opp, og i rusen og headbangingen er det ikke så lett å se hvem som leker og hvem som faktisk er dypt nede i det mørke kaninhullet. 
Filmen fremkaller da også raskt vekslende og ambivalente reaksjoner i de som ser på. 
Her veksler svart alvor med svart humor. 
De komiske sidene ved guttenes måte å leve på, møtene med forskremte eldre damer, det iblant klissete forholdet til hårfarge og sminke, får betydelig plass. 
Også publikum forvirres i møte med svartmetallen, med det å måtte ta stilling til hva som er morsomt og ubehjelpelig og hva som er mørkt, sosiopatisk. 
Det kulminerer for øvrig i et av de mest langtrukne og ubehagelige knivdrapene du noen sinne har sett på film. 

Euronymus’ voiceover er, for å si det i tidens lingo, ikke uproblematisk. 
Han karakteriserer sitt eget liv på en måte som får en til å nøle. 
Det er tross alt et drapsoffer det er snakk om; det å la ham komme med kjekke selvanalyser føles overmodig. 
Men kanskje må man være overmodig for å lage en film som utilslørt går inn for å få de som ser på til å le, og deretter få dem til å spørre hva det egentlig var de lo av. 
",1
"Han kunne godt fått være sinna på «Skam»-Lisa litt lenger
«Battle» er søt og enkel. 

FILM: 
Solen skinner på Oslos mest pastellfargede vestkant. 
Men skyggen fra «Skam» hviler likevel over «Battle». 
Ikke bare er Lisa Teige, Eva fra NRKs allerede-klassiker, castet som nok en lukket og litt innbitt videregåendeelev. 

Også de ladede scenene i treningsgarderoben eller skolegården, der hovedpersonen er usikker på sin egen rolle i fellesskapet, minner om enklere versjoner av en allerede velkjent fortelling fra samme miljø. 
Heldigvis fungerer det ganske bra. 

Til blokkleiligheten 

Teige spiller vestkantjenta Amalie, som trener samtidsdans. 
Amalie er hyperbevisst på at hun kommer til kort overfor dansegulvets flinkeste og peneste, men enser ikke tegnene på at et mer fundamentalt gulv er i ferd med å svikte under føttene på henne. 
Men en dag står namsfogden på døra, og Amalie og den plutselig pengelense faren blir skyflet til en blokkleilighet på Ellingsrudåsen. 
Nabolaget er intimiderende i begynnelsen, men viser seg å romme snille og attraktive hip hop-dansere, særlig Mikael (Fabian Svegaard Tapia). 
Amalie blir stadig mer begeistret, både for ham og sitt nye miljø, samtidig som hun hver dag tar t-banen til sin gamle skole og later som om ingenting har hendt, i en plan som ikke kan gå galt i det hele tatt. 

Enkle snarveier 

«Battle» er en lett film, laget for å underholde, for å få publikum til å heie på sin Romeo og Julie i ettegenser og til å duve med under danseinnslagene. 
Likevel tar filmen noen ubekymrede snarveier som ikke betaler seg. 
Det virker for eksempel kav usannsynlig at ingen av vennene til Amalie ville få med seg at hun og faren er kastet ut av huset. 

Eller at en av venninnene hennes, som vi såvidt ser henne snakke med, plutselig vet alt om hva hun føler, i den grad at hun kan spille en avgjørende rolle i filmens siste scener. 
Det ville heller ikke vært å forakte å få vite litt mer om Mikael, annet enn at han er eiegod og forelsket og veldig flink til å danse. 

Lett tilgivelse 

Men så er det også en tiltalende knapphet i «Battle» som gjør at dobbeltspillet til Amalie føles genuint trykkende. 
Den unnvikende oppførselen hennes når følelsene begynner å svinge vekk fra kjæresten Aksel (en svært god Vebjørn Enger) og over på Mikael, er sår og troverdig. 
For alt som er åpenbart og forenklet, fortjener regissør Katarina Launing at man merker seg det som er subtilt og ordløst fortalt. 

På sitt vis er «Battle» en fin historie om å klare å reise seg, børste av seg og gå videre etter å ha dummet seg ut. 
Amalies far (Stig Amdam) er en som er hyggelig å følge slik sett, og som får en interessant utvikling på få scener. 
Så skal det sies at det Amalie selv etter hvert må be om tilgivelse for, virkelig er ganske kjipt. 
Den nye mannen i livet hennes kunne godt fått lov å være sinna litt lenger, før det går slik sjangeren krever at det må gå. 

Dansingen er god, og kunne fått større plass i filmen. 
Samtidig er det forståelig at den holdes litt mer i bakgrunnen, og beskrives som en del av hovedpersonenes liv snarere enn svære, stagede musikknumre som for eksempel i «Step Up»-filmene. 
Det er tross alt hverdag hele veien i «Battle», og det er noe av det beste ved den. 
",1
"De som har laget «Kristoffer Robin og Ole Brumm» skjønner ingenting
Ole Brumm og Nasse Nøff: 
Dere er blitt grovt misbrukt. 
Saksøk Disney nå. 

FILM: 
Husker du Ole Brumm og dyrene i Hundremeterskogen? 
Beklager, dumt spørsmål. 
Jeg prøver igjen: 
Husker du hva som gjorde at du likte dem så godt? 
Og vet du hvorfor du antagelig kommer til å oppdage at du fremdeles liker dem så godt dersom du leser A. A. Milnes bøker på ny som voksen? 

Overvinner seg selv 

Her er et forsøk på å forklaring: 
Ole Brumm, Nasse Nøff og de andre har alle egenskaper som de prøver å skjule, eller overvinne, eller få leve ut selv om det egentlig ikke passer seg helt. 

De gjør iherdige og barnlige forsøk på å kamuflere seg. 
Det være seg den forsøksvise verdensmannen Petter Sprett, som prøver å få gjester ut av huset uten å gjøre det på en for uhøflig måte, eller Nasse Nøff som prøver å finne rasjonelle argumenter for å unngå alt som minner om fare uten å blottlegge at den dypeste grunnen er at han er forferdelig redd. 
Dette er kosedyr som føles som om de har kjøtt og blod under filten. 

Misforstår totalt 

I år har det kommet to påkostede filmer basert på Ole Brumm-universet, først «Adjø, Christopher Robin», og nå den mer utpregede barnefortellingen «Kristoffer Robin og Ole Brumm». 
Ingen av filmene anstrenger seg synderlig for å videreformidle dette vesentlige trekket ved bøkene. 
Siste film ut er laget av Disney, som mer enn noe annet synes å ha lyst til å fortelle en bestemt, banal historie, og benytter seg av de kjente og kjære kosedyrene for å selge en film som har fælt lite med dem å gjøre. 

Bøkenes Kristoffer Robin var basert på A. A. Milnes egen sønn. 
I «Kristoffer Robin og Ole Brumm» er den forbindelsen borte. 
Det er den oppdiktede Krisoffer Robin som er blitt voksen nok til å gestaltes av Ewan McGregor, som pliktskyldigst slår opp det guttete smilet. 

Denne Kristoffer Robin er blitt en stresset mellomleder i en koffertbutikk som forsømmer kone og barn. 
Det som trengs, er at selveste Ole Brumm kommer stabbende inn fra Hundremeterskogen for å minne ham om hva som egentlig betyr noe. 

Selvmedlidende 

Det er forsåvidt fint at Disney har gått vekk fra sin egen tidligere, bråkete versjon av Ole Brumm og lagt seg tettere på illustrasjonene i bøkene. 
Men det hjelper fint lite når animasjonen er såpass svak. 
Ansiktene til Ole Brumm og Nasse Nøff er stivnet i selvmedlidende grin, og det hjelper ikke at de norske stemmene er sentimentalt lespende. 

Gutter, det er på tide å legge vekk de bittersøte visdomsordene. 
Dere er blitt misbrukt på de groveste. 
Søksmål er eneste løsning. 
Og hvis stressede Disney-folk spør hva dere vil ha i forliket, er det bare ett svar som teller: 
Ja takk, begge deler. 
",0
"Det er pinlig åpenbart at de bare står og venter på å bli skutt
Jennifer Garner kler å være actionhelt. 
Alle andre vasser rundt i for store sko 

FILM: 
Det er to ting Jennifer Garners ansikt synes å passe best til. 
Det ene er å være vakker, lidende helgen i et gammelt maleri. 

Siden hun ble født litt for sent for denslags, måtte hun nøye seg med det andre: 
Å være actionhelt. 
Det må ha vært noe sånt J. J. Abrams så i ansiktet hennes da han ga henne hovedrollen i «Alias» i 2001, den blandingen av noe følsomt, nesten lidende, og noe hardt. 
Siden Garner ikke ellers har en voldsomt stor rekkevidde som skuespiller er det henne vel unt å nå få være hardtslående igjen, i actionthrilleren «Peppermint». 

Mister mann og barn 

Garner spiller en mor som opplever at mann og barn blir skutt på åpen gate, og at politi og rettsvesen er for redde for den lokale kartellkongen til å gjøre noe. 
Da gjenstår bare å ta saken i egne, kapable hender. 

Riktignok hadde hun ikke trengt å være så veldig kapabel for å gjøre kål på den svartmuskede forbrytertoppen som får alle andre til å skjelve i buksene. 
Når Garner vender for eksempel vender våpenet mot tre av håndlangerne hans og fyrer løs, er det beklemmende åpenbart at de to første bare står og venter på å bli skutt. 

Dette er bare et av tegnene på at regissør Pierre Morel ikke har investert så mange hjerteceller i denne filmen. 
Et annet er at filmen benytter seg av hele klisjéarsenalet, fra barneleken som får tung metaforisk betydning til bildene av tatoverte og skulende latinoskurker som ruller forbi på gaten i sakte film. 
Når en av historiens rettskafne viser seg ikke å være så rettskaffen likevel, er det en plottvist som du har sett komme i halvannen times tid, mens de har veivet med armene og sunget høyt og båret en plakat der det står «her kommer plottvisten». 

Voldelig Madonna 

I tillegg til å være actionhelt, får Garner faktisk være en slags opphøyet, religiøs skapning, gjennom en grafitti laget av takknemlige sivile i området av Los Angeles der hun gjør seg selv til en enkvinnesavdeling av Heimevernet. 
Det eneste interessante ved filmen er at den tar en velkjent skikkelse, den tradisjonelle beskytteren som stiller seg utenfor loven, tradisjonelt sammenbitte typer som Batman eller Dirty Harry, og setter sammen med morsrollen. 
Garners sørgende mor dreper for fote for å passe på det som er blitt en slags utvidet barneflokk. 
Hun er Madonna med automatvåpen. 

Slik blir hun den eneste som kommer godt ut av det i «Peppermint». 
Alle andre ser litt beskjemmet ut, der de utveksler fy-ord og selvfølgeligheter og ser oscaren gli lenger og lenger unna. 
",0
"Farsfølelse mot alle odds
Godt norsk drama rett fra filmskolen. 

FILM: 
«Når jeg faller» varsler om en løfterik framtid for norsk film. 
Det realistiske dramaet om en manns kamp mot heroinavhengighet er nemlig eksamensfilm ved masterutdanningen på Den norske filmskolen i Lillehammer. 
Det er ingen amatørfakter å spore her, nei. 

Tett på 

Nå er det riktignok supertalentet Preben Hodneland (prisbelønt for «Book of Mormon» og aktuell i «Macbeth» på Det norske teatret) som spiller hovedrollen som 28-årige Joachim som ble far for åtte år siden til en gutt han aldri har møtt. 
Debutantregissør Marius Meyer Arnesen gir en troverdig skildring av en rusmisbruker som balanserer hårfint mellom jobb, ønsket om rusfrihet, manipulering av obligatoriske møter med psykolog og avlevering av urinprøver. 
Filmen går tett på i ubehagelige abstinensscener, uten at det blir spekulativt. 

Hvilken Lukas 

En dag, i en vond bakrus, får Joachim telefonen som forteller at ekskjæresten er arrestert. 
Han må hente sønnen Lukas (Marius Aandal Pedersen) på skolen. 
«Hvilken Lukas, da?» spør skolebarna og avslører at Joachim ikke aner hvem som skal hentes. 
«Hvem er du, egentlig?» spør guttungen som blir trukket ut av sitt miljø av en fremmed. 

Forholdet mellom de to, heroinisten som både vil og ikke vil være far, og åtteåringen som ikke har noe annet valg, er skildret med fine nyanser. 
Rammen om tosomheten er ei hytte på Nesodden; det er høstmørkt, kaldt og dragningen mot Oslos gater er ofte for sterk. 
Filmen inntar droneperspektiv når Joachim sniker seg inn på byens toaletter for en ny dose. 
Lukas lærer snart å trygle pappaen om å la være å gå på do. 

Selv om de to i hvert sitt utbrudd bedyrer «Jeg vil ikke ha deg her!», oppstår et bånd. 
Spørsmålet er om det er sterkere enn heroinsuget, om det er noe å bygge en framtid på, om omgivelsen yter nok støtte, om Joachim er mann nok til å påta seg ansvar for et annet menneske. 
Filmen gir ingen opplagte svar. 
Men den stiller de riktige spørsmålene på en måte som aldri er lettvint. 
",1
"Hadde fortjent solid regihjelp
Viktig tema tullet vekk med Eia, fjas og hipstervri. 

«Uten pappa» er en ny dokumentarserie i fem deler på NRK TV. 
Den er av og med Mikkel Niva. 
Niva er lett å like på skjermen. 
Han er direkte, ukomplisert og ganske morsom, men hans uten pappa-historie er dessverre ikke unik nok til å gi oss mer kunnskap og innsikt i et sårt tema. 

Historien er slik at Mikkels danskefar, som Mikkels mor møtte på oppdrag i Mosambik der faren var baker, stakk av og tidvis ble helt bort da Mikkel var to år gammel. 
Mikkel hadde en viss sporadisk kontakt med ham i oppveksten, og faren sleit også i mange år med store og tunge rusproblemer. 

Savnet 

Mikkel er ærlig, og samtidig sjarmerende usikker, når han nå står fram med sin historie om et savn av en farsfigur og en stødig pappa. 
Niva er blitt 29 år. 
Han har lenge fundert over hvorfor hans far valgte ham bort. 
Unge Niva har etter hvert innsett at han har undertrykt et ganske stort register av følelser, og tanker, om det å ikke ha en far som er der for ham: 
Hvorfor klarte han ikke å være pappaen min?, lurer Mikkel på. 

Med Eia 

I serien, der vi har sett de tre første episodene, møter vi Mikkel i samtid. 
Han og hans danske far har virkelig ikke hatt mye kontakt de siste 14 åra. 
Men, nå er det kanskje på tide? 

Niva er usikekr, og forsøker å tulle dette vekk, noe han også får litt alvorlig god hjelp til av blant annet av Harald Eia i episode 1. 
Eia framstår som den vise mannen i en Tesla, ja vel ja, men Eia forklarer godt nok at Niva må konfrontere den fraværende faren. 
Dette i et forsøk på å finne svar og kanskje komme seg videre. 
Kanskje få en viss god kontakt? 

Og ved hjelp av å se rett inn i kamera, mye tvil, mange ubesvarte spørsmål og store doser humor skal vi altså være med på den vanskelige ferden det er å ta kontakt og kanskje få noen svar? 

Sympatiske 

På veien er Niva innom et musikkstudio der han spiller inn ei tullelåt under artistnavnet «Unge Ingefær». 
Her får vi høre at det å lage tekster, om blant annet savn, ikke er det letteste i verden. 
Verken om du er tung på labben eller flåsete. 
Ravi har ingenting å frykte fra Unge Ingefær, men sammen kan disse to bli Red Hot. 
Nei, vi er ikke ufine her mot de med rødt hår. 

Niva møter og snakker også med de sympatiske rapperne/artistene Arshad Maimouni, Pasha og Linda Vidala. 
Felles for disse tre er at de også vokste opp med en tom foreldrestol hjemme. 

To av artistene, Arshad Maimouni og Pasha, spør tidlig om Niva skal lage en tulledokumentar. 
Dette er noe han avkrefter, ettersom han ønsker å framstå med substans, men dessverre: 
Niva har fått liten regihjelp til å kutte ut mye av skolefjernsynvåset. 
Det hadde denne serien vært tjent med, virkelig. 

Det kan virke som om alle samme har latt seg forføre av å skulle lage en blanding av et forsinket programinnslag fra Åpen Post – Nivas gamle favorittserie – og en slags hipsterversjon av «Tore På Sporet». 
Denne miksen ender gradvis opp mellom to barkrakker. 

På flukt 

Synd, fordi tematikken i dager som dette, der unge mennesker verden over lever og flykter uten foreldre, hadde fortjent et mer substansielt program myntet på unge mennesker. 
Tore Strømøy er forresten med i et lite innslag for å snakke om det å treffe igjen «faren din». 

«Uten pappa» har noen gode innslag og anslag. 
Serien tar seg opp da Mikkel møter sin danske og kjederøykende farmor. 
Hun kan vi godt like, og henne ville vi hørt mer av og med. 
Faren? 
Jo da. 
Han har hatt sitt å stri med. 
Ingen tvil om det. 

Mikkel Niva vil så gjerne lage en ganske seriøs dokumentar med bruk av humor, men dette blir litt for mye en utilsiktet tulledokumentar. 
Dessverre. 
",0
"Solan og Ludvig i rakettfart mot nye høyder
Ny film trofast mot Kjell Aukrusts univers. 

FILM: 
Visst har lille Norge ambisjoner om å erobre verden. 
Påskuddet er å finne noe å leve av etter oljen. 
Men sett Reodor Felgen på saken, og snart kan det norske flagget plantes på månen! 

Dette er plottet i den tredje filmen i serien om Solan og Ludvig i regi av Rasmus A. Sivertsen og produsert av Maipo Film og Qvisten Animasjon. 
«Månelyst i Flåklypa» er et dundrende klimaks etter «Solan og Ludvig - Jul i Flåklypa» (2013) og «Solan og Ludvig - Herfra til Flåklypa» (2015). 
Dundrende, ja, for her er det fartøy som nesten overgår selveste Il Tempo Gigante som skal avfyres. 
En månerakett ved navn La Pollo 1, som ikke ligger mye tilbake for tidligere Apollo-raketter som er skutt ut i evigheten. 

Rosemalt 

Romfartøyet er så spekket med finurlige detaljer - fra rosemalt himmelseng til Tandberg-radioer, gyrostabilisatorer og griperedskaper med gryteklut-votter – at man nesten ønsker seg sakte film for å få med seg alt. 
Men sakte går det langt fra, når oppskytingen fra Cape Flåklypa skal skje. 
Det har seg slik at en FN-resolusjon om at månen er allemannseie blir satt ut av funksjon i en tremåneders periode. 
Dermed er det fritt fram for alle nasjoner med imperialistiske ambisjoner å erobre månen. 
Det er klart for et kappløp i beste Aukrust-ånd. 

«Månen norsk? 
Holder det ikke at den er månsk?» spør Ludvig (Trond Høvik). 
Solan (Kari-Ann Grønsund) har planer om å være den første skjæra på månen, mens det engstelige pinnsvinet mener at månen helst skal forbli naturens nattlampe. 
Den geskjeftige sykkelreparatør Reodor Felgen (Per Skjølsvik) har allerede prototypen til måneraketten klar. 
Sterkt tilskyndet av enkefru Stengelføhn-Glad (Hege Schøyen) og statsbyråkraten Vigfus Skonken (Ingar Helge Gimle), snekres og sveises og kortsluttes det i verkstedet, mens utviklingen direkterapporteres på TV av redaktør Frimand Pløsen (Kåre Conradi) til en rivaliserende nyhetsoppleser (Christine Hope) med stram overleppe. 

På FM-båndet 

Kjell Aukrusts sjarmerende persongalleri har sine kjente særegenheter, og her har manusforfatter Karsten Fullu tilført dem tidsmessige trekk og aktuelle replikker. 
En flørtende og sjampisnytende Stengelføhn-Glad gjør med sine fornemme talefeil oppmerksom på at hun enkefru, men ikke fanatisk. 
Rakett-til-bakke-kontakten skal skje via FM-båndet, for det er jo ledig nå. 
Og redaktør Pløsen er en overbevisende blanding av panegyrisk nasjonalist og tabloid blodhund i sine direktesendte rapporter. 

«Flåklypa, me har et problem!» lyder det fra raketten på vei mot det ytre rom. 
Bakkemannskapet i Houston hadde riktignok andre ting å stri enn Reodor Felgen i Cape Flåklypa, men de to astronautene Solan Gundersen og Vigfus Skonken får etter hvert selskap av to blindpassasjerer, Ludvig og Emanuel Desperado (Steinar Sagen). 
Før dramatikken øker til klimaks i romfartøyet, lar regissøren oss nyte spektakulære bilder av verdensrommet nesten på linje med mesterverk som «2001 – En romodyssé», akkompagnert av storslagen symfonisk musikk. 

Forsøpling 

Filmen går heller ikke av veien for å advare mot forsøplingen av verdensrommet. 
Her fyker livsfarlige gjenstander, som russiske vodkaflasker og amerikanske hamburgerbokser, fritt omkring, sammen med herreløse satellitter og tungt verktøy som lett kan sette et hjemmesnekret romskip ut av spill. 

I tillegg til å servere action og dramatikk i på linje hollywoodske romfartsfilmer, leverer «Månelyst i Flåklypa» den lune humoren og de folkekjære karakterene fra Aukrust-universet. 
At de norske storhetsambisjonene buklander, gir filmen en ekstra snert. 
",1
"Sverige uten idyllisering
Morsomt portrett av et land som har endret seg. 

FILM: 
Fint at den svenske filmen «Amatører» vises nå rett rundt valget i nabolandet. 
Gabriela Pichlers portrett av en svensk bygd forteller ganske mye om forskjeller mellom idealer og virkelighet i dagens Sverige. 
Regissøren bak den prisvinnende «Spise Sove Dø» (2012) har igjen laget en troverdig og varm film om vanlige folks hverdagsliv. 

Hun tar oss med til den fiktive bygda Lafors som hun introduserer gjennom historske filmavisklipp. 
Da var bygda et vibrerende sted med stor produksjon av lær. 
Alle jobbet i garveriene og velstanden økte. 
Klipp til dagens Lafors med arbeidsledighet, nedlagte bedrifter og folk som spør seg om hvorfor de blir boende der. 

På moped 

Eneste tilstrømning kommer utenfra; de er tamiler, kurdere, tyrkere. 
To av dem er de energiske skolejentene Dana og Aida (Zara Aldoujaili og Yara Aliadotter) som farter bygda rundt på moped og stiller betimelige spørsmål ved alt. 

Den minst like dynamiske kommuneansatte Musse (Fredrik Dahl) med tamil-bakgrunn får den glupe ideen av Lafors skal lage en film om seg selv, og på grunn av dårlig kommuneøkonomi kan bygdas skoleelever få jobben. 
En tysk lavpriskjede har planer om å etablere seg i Sverige, og Lafors vil konkurrere med andre bygder om å bli vertskap. 
Det fabuleres om mulige 1200 arbeidsplasser. 

Film i filmen 

Komedien utspiller seg i spennet mellom to versjoner av bygda. 
De styrende engasjerer en proff til å lage en glatt promofilm som det går 13 på dusinet av. 
Dana og Aidia og deres mobiler dokumenterer derimot et sannere bilde – kakene i det kurdiske bakeriet, vaskedama i kommunehuset, romfolkleiren i skogen, tiggeren som fisker for å overleve. 
Og dette er slett ingen nitrist sosialrealisme; bildene oser av energi og livsvilje. 

Filmen i filmen avslører regissørens glede ved mediet. 
Dramatikken omkring nedtellingen til tyskerne skal ta sitt valg er ikke spesielt spennende, men viktigst her er en sjelden jubel for den svenske landsbygdas nyere ansikt. 
",1
"Det selvvalgte utenforskapet
Vakkert om mennesker som flykter fra sivilisasjonen. 

FILM: 
Regissør Debra Granik imponerte stort med filmen «Winter’s Bone» i 2010, om den unge jenta som forsøkte å beholde en slags verdighet intakt i et brutalt og lutfattig hillbilly-miljø. 
Nå setter hun igjen spor etter seg med «Leave no Trace», også den om oppvekst i utkanten av det såkalt normale livet i USA. 

Vi møter dem i de dype skogene i utkanten av Portland, Oregon. 
Den 13-årige jenta Tom (Thomasine McKenzie) og faren hennes Will (Ben Foster) spikker opptenningsved til bålet hvor de skal lage mat. 
Kameraet sveiper over stedet slik at man skjønner at dette ikke noen vanlig campingtur. 
De bor der og har gjort det i flere år, skal det vise seg. 
De sover under presenninger, spiller sjakk, har et lite bibliotek i leiren, plukker sopp og dyrker litt grønnsaker. 
Hele tiden insisterer faren på å holde øvelser for å kamuflere seg og unngå å bli oppdaget. 
Etterlat ingen spor! 

Det framgår at faren er en traumatisert veteran fra en eller annen krig. 
Han bråvåkner om natta av mareritt når han tilsynelatende hører helikopterdur. 
Paret tar seg inn til byen Portland innimellom for å proviantere; faren får utdelt medisiner som han selger til andre veteraner. 
De to er hva amerikanske sosialarbeidere karakteriserer som hjemløse. 
Men det skyldes ikke vanlig fattigdom eller misbruk; faren har trukket seg helt ut av det vanlige samfunnet som han åpenbart ikke har noen tillit til. 
Han har selv sørget for skolering av Tom. 
Det skal snart vise seg at hun ligger godt foran jevnaldrende skolebarn. 

De blir nemlig oppdaget av en jogger, og innhentet av politi med hunder og brakt tilbake til sivilisasjonen med tvang. 
En scene der Wills psykiske tilstand blir testet foran en datamaskin er nesten hjerteskjærende komisk. 
Men folk vil dem vel, de blir plassert på en gård der Will skal trimme juletrær og Tom skal gå på skole. 
En vakker natt insisterer Will på at de skal stikke de av. 
De sniker seg om bord i godstog, haiker med trailere og ender i en iskald skog lenger nord, i delstaten Washington. 

Debra Granik har basert filmen på Peter Rocks roman «The Abandonment» fra 2009. 
Han hadde på sin side basert boka på avisreportasjer om et liknende tilfelle. 
Granik lar historien flyte langsomt gjennom mosegrodde trestammer, våte bregner og myk skogbunn. 
Bildene er utsøkt vakre; skogen oppleves aldri truende. 
Den er som et nesten paradisisk tilbud om utenforskap. 

Men ved hver korsvei blir det gradvis skiftende forholdet mellom far og datter fokusert. 
Hver gang de bryter opp, antyder Tom at hun egentlig likte seg på skolen, på gården eller blant vanlige folk. 
Hun oppdager vennskap, kjæledyr og små gleder hun aldri har erfart før. 
For faren er dette fremmed territorium; han klarer bare å bli i sivilisasjonen så lenge det er påkrevd. 

Utrykksfullt 

Unge Thomasine McKenzie spiller datterens gradvise modning og endring med små fakter. 
Det uttrykksfulle ansiktet hennes forteller mer enn de forsiktige ordene hun bruker, når hun for all del ikke vil såre eller skremme faren. 
Det er så subtilt og vakkert framstilt, og bærer hele filmens rolige atmosfære. 
Samtidig viser Ben Foster oss en traumatisert mann som slites mellom sterke farsfølelser og egen angst. 
Samspillet mellom de to er vart og nydelig. 

«Det som er galt med deg, er ikke galt med meg,» sier 13-åringen til sin far. 
Det er uten sinne eller trass, bare en erkjennelse som har modnet i henne. 
Ingen tvil om at denne filmen ikke lever opp til sin egen tittel. 
Den setter spor i deg. 
",1
"Hun som er bosatt bak den døra der det står HER SLUTTER GUD
På tide at skrekkfilmfolket finner på noe helt annet enn dette tøvet. 
Hva med en skrekkfilm fra Koranen? 

Advarsel: 
«The Nun» er ment som en virkelig slem film. 
Den er med andre ord ikke for deg som sover med lyset på. 
Eller som ikke liker høstvinder fordi det er så mange skumle lyder. 
Er det noen på loftet? 
I kjelleren? 
Den lyden der? 

Det mørkeste 

«The Nun» skal skremme deg i halvannen time, og den kan da også gjøre slikt, hvis du evner å leve deg inn i det som forsøker å beskrive det mørkeste av det mørkeste fra et øde nonnekloster. 
Leve deg inn i det okkulte, inn i de hemmelige skrifter, koder, myter, mirakler og hellige skrifter. 
Holy shit og hellig vann. 

Ja, leve deg inn i bibelhistorien fortalt via den katolske kirke. 
Forresten, er det ikke på høy kirketid at skrekkfilmfolket finner noe annet enn det katolske å bedrive ekstremsatanisme på? 

Skrekk fra Koranen? 

Er ikke katolisismen veldig trygge saker, noe vi har sett tusenvis av ganger i filmhistorien? 
Hva med en real skrekkfilm tuftet på tekster, tolket og hentet, fra Koranen? 
Fra Allahs liv, dystre hemmeligheter og lære? 

Ikke det? 
Nei, beklager. 

Vel, hvis du også liker å le av skrekkfilmer, er The Nun halvannet minutt småmorsom. 
Ja, du lukker garantert øynene fem ganger, men så slutter du også med dette, fordi det er sjelden kost å se zoombienonner som glefser, hyler, dreper og biter. 
Nonner som kommer i vill fart, i vilden sky faktisk, og deretter takler prester, og andre nonner, som om de alle var med i en makaber hockeymatch at the Rink of Dawn. 

Nonnebeistet 

Effektene med skyggenonner, bjeller som ringer fra graver, ravner og hender ut av vegger og tak, vel. 
Vi har sett, og kanskje tisset på oss, av slikt tidligere. 

I «The Nun» venter vi også altfor lenge på nonnebeistet fra det underjordiske. 
Hun som noen kanskje vil huske fra 2016? 

Hun som fortsatt går igjen. 
Hun som nå har tatt over et kloster i Romania og som er bosatt bak den døra der det står HER SLUTTER GUD. 
Hun som, når vi endelig ser hennes ansikt, ser ut som den patetiske lillebroren til Alice Cooper. 
Med gulltenner, slapp malmrøst, rap og billige, glødende øyne. 

«The Nun» er dessverre over toppen innenfor de fleste skrekkfilmfag. 
Dette selv om filmen kommer fra skaperne av The Conjuring-universet. 
Filmens budsjett sies å være på 22 millioner dollar. 
Bare i USA har den så langt spilt inn 10 ganger så mye. 
Satan ruler med andre ord. 

Igor 

Vi må forresten skrive kort om det meget tynne manuset: 
En ung nonne på et kloster i Romania begår selvmord. 
Året er 1952. 
Vatikanet er bekymret og det sendes en prest, hvis jobb er å jakte på mirakler og bedrive eksorsisme. 

Sammen med ham ei novise fra England. 
Disse to drar ut på bygda i Romania for for å sjekke de mystiske omstendighetene rundt nonnens død, og for å finne ut om klosteret fortsatt kan regnes som et hellig sted. 
Her får de hjelp av en ung franskkanadisk vagabond, kjekk kar er han også. 
Hans jobb er blant annet å levere frukt og grønt til klosteret. 
Det er også han som finner den hengte nonnen utenfor klosterets dystre steinvegger. 

Det eneste filmskaperne har glemt, eller ikke tok seg råd til, er siklende ulver og glupske varulver. 
Da den unge vagabonden kommer på hest og kjerre, er det ikke fritt for at vi tenker på salige Marty Feldman i rollen som Igor fra 1974-filmen «Unge Frankenstein»: 

Igor: There, wolf. There, castle. 

Hvordan «The Nun» ender? 
Vi sier ingenting annet enn: 
Dum vivimus, vivamus. 
",0
"Noen må forsvare oss, men hvem?Og, mot hva? 

Beksvart humor er det klart beste i denne filmen. 

FILM: 
De er tilbake igjen. 
Med skrekk, gru, blod, det makabre, store doser tidsriktig gørr og med mye humor. 
Takk for det siste. 

Vi snakker om Predator. 
Dette er filmen for den familien som elsker slike utenomjordiske affærer der uvesner, som nå og da, tar en svipptur ned til oss for å ødelegge absolutt alt og alle. 

Predator-filmen er igjen ved Shane Black, i både registol og som medforfatter av manus. 
Black kan dette utenomjordiske sci-fi-faget. 
Her er det tett med gode one-linere som får oss til å skratte, både på riktig tidspunkt, og også på helt feil steder. 

Predator 2018 er selvsagt ingen vanlig slåsskamp på rosetorner. 
Her er det et grunnleggende alvor. 
Menneskeheten står igjen i fare for å bli totalt utryddet. 
Både av oss selv, med hvordan vi oppfører menneskeskaper klimaproblemer, men også med overhengende farer fra verdensrommet. 

Derfor må noen ta ansvar. 

Noen må forsvare oss, men hvem? 
Og, mot hva? 

Kjente toner og takter dette, men slik skal og må det være i en Predator-verden, den som for de innvidde har stått i fare for å bli ødelagt siden den første Predator-filmen fra 1987. 
Den gangen da én fra den skumle predatorfamilien for første gang stakk innom vår klode for å utslette alt liv. 

Men det den da ikke ante da var at Moder Jord hadde sjefen sjøl på ekstravakt, Arnold Schwarzenegger. 

I årets utgave er det først og fremst humoren som gjør at vi orker 1 time og 46 minutter, men vi tilstår også at vi tidvis hadde det okay. 
Vi følger en flokk eks-soldater som alle sammen er på vei inn i fengsel for diverse alvorlige forbrytelser. 

Denne «bussen med «gærninger» - som ikke er helt ulikt bussen i den gamle klassikeren Gjøkeredet - blir via omveier etc. direkte involvert i jakten på den slemmeste fra lysår unna, den ond Predator, som blir til minst to....eller? 

Handlingen er selvsagt overfylt med klisjeer, slikt hører med. 
Det spares ikke på de mest groteske og bestialske drapsscener, ei heller søtladen tristesse. 

Vi er også vitner til hovedfag i action & macho. 
Men kanskje det blir slik den dagen menneskeheten står ovenfor et av universets mest sultne, smarte og grenseløst ekle uvesen? 
Følg med, og le hele veien til den sikre død. 
Eller? 
Hva sier den vesle gutten, McKenna? 
",0
"Drikk deg fnisete først, så har du en helaften
Som å ri en veldig dyr og godt bedøvet mekanisk rodeo-okse. 

Dette er en anmeldelse av hvordan det oppleves å se «Skjelvet» i en 4DX-kinosal. 
For anmeldelsen av selve filmen, trykk her. 

Storfilmen «Skjelvet» har trukket godt over 300 000 nordmenn på kino de siste ukene, men actiondramaet kan ikke bare smykke seg med høye besøkstall og rosende kritikker. 
Stunt- og spesialeffektspesialen «Skjelvet», er også den første norske spillefilmen som kommer i en egen 4DX-versjon. 

Ringen kino øverst på Grünerløkka i Oslo er den eneste kinoen med en 4DX-sal i Norge, og Dagbladet ble invitert med på en prøvetur. 
Oppsummert kjennes opplevelsen ut som å ri en veldig dyr, myk og godt bedøvet mekanisk rodeo-okse, men mer om det seinere. 
Først: 
Hva innebærer det litt dyrere kjøpet av en 4DX-billett? 

Markedsføringen forsøker å selge det som en totaloppslukende opplevelse, men klarer den å levere? 

Med duft av krutt 

Først må vi innom teknologien: 
Radene er delt opp i seksjoner med fire og fire seter. 
Det er plassert røykmaskiner på begge sidene av lerretet, og du har strobelys på veggene og luftpumper i seteryggen som slår deg bak når det passer. 

Setene løftes med hydraulikk opp, ned, framover, bakover og sidelengs. 
Nakkestøtta skyter ut luft på begge sider av hodet for å lage vind og simulere eventuelle kuler som flyr forbi. 

Presis trykkluft slår deg bak på leggene når noe knuser i bakken på lerretet. 
Det kommer vind og små vanndråper fra stativ, seter og tak, og duft siver ut i salen og gjør neseborene nysgjerrige. 
Svidd gummi, krutt, blomster og sjøsprøyt, eller en kombinasjon av disse, finnes i systemet. 
For ikke å snakke om at setet vibrerer. 
Konstant. 

4DX-opplevelsen er bra gjennom deler av «Skjelvet». 
Som når setene løftes og følger etter helikopterbildene fra vakre Geirangerfjorden. 
Du glir over fjellmassivet og nedover mot havoverflaten. 
Eller når det i filmen regner knust glass, stål og betong, og det kjennes ut som småfragmenter spretter på bakken og treffer leggene. 

Perfekt og irriterende 

Andre ganger blir det for mye. 
Vanndråper som treffer hodet i de få sekundene det regner, kjennes mer unødvendig enn det gir innlevelse. 
Spar det til troperegn i en jungel. 
Det samme med setevibrering bare noen lukker skapet på et kjøkken. 

Komisk blir det også. 
Som når Oslo legges i grus foran deg, og du virkelig ønsker at byen velter ut av lerretet, men to beskjedne røykdotter er det eneste som materialiserer seg. 
Og slik fortsetter det. 
Fram og tilbake. 

Små flash av strobelys når lyspærer overbelastes. 
Topp. 
Å flytte seg framover bare skuespilleren går inn ei dør eller utsnittet zoomes. 
Forstyrrende. 
At det knakerister i setet idet et totalt ødeleggende skjelv får bakken under Oslo sentrum til å krølle seg. 
Topp, det er derfor man er der. 
Men at setet sliter med å følge kjapp klipping og går opp når man egentlig skal ned, er irriterende. 
Å følge en heis oppover langs sida av Oslo Plaza. 
Perfekt. 
Å ikke se det «skjeve» rommet «riktig vei». 
Forstyrrende. 

Litt som en kjip middagsvert vil 4DX ha deg med helt inn i stua, men lar deg likevel bli stående i døra og vente småbrydd med vinflaska i hånda. 

Blir karakterene mer levende? 
Tja. 
Jeg savner litt hjertedunk i seteryggen når heltegeolog Kristian Eikjord (Kristoffer Joner) stirrer ned på sine skjelvende, nervete hender, men man trenger ikke «Skjelvet» i 4DX for fysisk å kjenne på det ubestridte talentet Joner har for å spille ut nervøse pilleknaskende karakterer. 
Smerten til Eikjord kjennes i magen uansett hva slags kinosal man er i, men i 4DX er det bare vanskeligere å få føle på den særlig lenge av gangen. 

Drikk deg fnisete 

Etter å ha sett «Skjelvet» i ordinært format og i 4DX spør jeg meg selv følgende: 
Løfter røyk, risting, vann, bevegelse og vind en allerede god film? 

Er du ute etter å fortape deg, så er svaret nei. 
Er du ute etter å ha det moro og gir blanke i for hyppige, og av og til unødvendige forstyrrelser, så er svaret ja. 
Drikk deg fnisete først, så har du en helaften. 

«Skjelvet» i 4DX er underholdende og komplementerer til tider filmen godt, men lider også litt under at seter og kinosal vil for mye. 
Denne gangen er det ikke sømløst nok, dessverre. 
Kanskje kunne man tjent på å begrense effektene ørlite grann og heller sørge for at de treffer skikkelig hver gang? 
For filmopplevelsens skyld, mener jeg. 
",0
"«Senkveld» er tilbake, med mer energi, men uten overraskelser
Nye «Senkveld» byr på ny energi og nye fjes i et velprøvd format. 
Det er vellykket, men de store overraskelsene uteblir. 

I løpet av halvannet tiår som TV 2s fredagskonger sopte Thomas og Harald med seg fire Gullruten-priser og opplevde til tider eventyrlige seertall. 
Det var derfor lett å sitte med en følelse av at Helene Olafsen og Stian Blipp skulle hoppe etter Wirkola i kveldens debut som «Senkveld»- programledere. 

Men heller enn å nervøst forsøke å følge i fotsporene til «Rønnis» og «Nummis», tar de to programlederne seg uredd til rette. 
Den knappe timen innebærer også sine øyeblikk med innkjøringsklums, men først og fremst ser de to programlederne ut som de aldri har gjort annet. 

Det er imponerende tatt i betraktning at begge er bare 28 år. 

Alderen ser ikke ut til å påvirke duoen nevneverdig i møte med de celebre gjestene. 
Istedenfor leder programlederne med ungdommelig energi og sjarm oss gjennom en time hvor vi møter litt av et A-lag av gjester. 

Som aller første gjest stiller ingen ringere enn Norges mektigste, statsminister Erna Solberg. 
Olafsen og Blipp snakker ledig og lett med statsministeren om alt fra «Ex on the Beach» til Per Sandbergs avgang, og Solberg blir til alt overmål sittende i sofaen, til tider som en tredje programleder. 

De som følger etter er heller ingen hvem som helst. 
Først svinger Karsten Warholm, en av Norges største, og mest utadvendte, idrettsstjerner for øyeblikket, innom sammen med den like sjarmerende treneren Leif Olav Alnes. 
Så tar skuespillerduoen Kristoffer Joner og Ane Dahl Torp fra årets store norske film «Skjelvet» studio sammen med Helene, Stian og Erna. 

I sitt første program mangler bookingen bare en popstjerne i verdensklasse for å krysse absolutt alle boksene for et så bredt program som «Senkveld» tross alt skal være. 
En slik lineup er åpenbart en fordel for et program hvor gjestene spiller en så sentral rolle for om programmet lykkes. 

Samtidig står nye «Senkveld» ikke tilbake for å la gjestene bære programmet. 
I så måte tar de få sjanser. 
Olafsen og Blipp kjører på i det velkjente konseptet deres forgjengere innen talkshow-sjangeren har bygget opp. 

Det står i kontrast til Thomas og Haralds vei til TV-tronen. 
For skal man falle for fristelsen og sammenlikne de to med sine forgjengere, er den største forskjellen den manglende eksperimenteringen. 

Foruten «Camp Senkveld» og en liten seanse med harselas over «tilbakemeldinger» fra seerne, er det samtalene med gjestene som står i fokus. 
De store overraskelsene uteblir. 
Programlederne tester først og fremst grenser i samtalene med gjestene, hvor de tør å være både morsomme og personlige. 
Til gjengjeld lykkes de godt med det. 

Mangelen på de store sprellene har kanskje sammenheng med mannen foran dem på plakaten. 
I forkant har det vært varslet at Skavlans inntreden programposten foran har gjort det nødvendig å tilpasse seg. 
På kveldens program framstår det som om programmet har gjort det ved å sette aktualitet og intervjuer foran humor og underholdning. 
Da uteblir den store x-faktoren foreløpig. 

«Senkveld»s største nyvinning denne sesongen er derfor programlederne. 
Men det betyr ikke at resultatet er ille. 
Både Olafsen og Blipp turnerer godt jobben med å holde stemningen løs og ledig og samtalene interessante i møte med spennende gjester. 

Premierens etterlatte inntrykk er at det ikke var et nytt konsept «Senkveld» trengte. 
Først og fremst trengte programmet nytt og friskt blod etter 15 år. 
Og det har de fått til de grader. 
",1
"Skavlan er tilbake.Og denne gangen er det personlig. 

Intet er nytt under Skavlan-stolen. 

Fredagsinstitusjonen Fredrik Skavlan har gått fra NRK til TV 2, og har plassert seg i full krig med sin tidligere sendeflate (som nå er overtatt av tronutfordrer Lindmo). 

Men hvor monumentale og grunnfjellrystende endringer har blitt gjort på veien fra trygg tilværelse hos rikskringkasteren med sugerøret ned i statskassa og over til den nådeløse jungelloven som regjerer hos de kommersielle kanalene? 

Omkamp 

Basert på kveldens forhåndsannonserte gjesteliste kan man få inntrykk av at det foreligger en markant kursendring i tabloid retning. 
Først er det duket for omkamp mellom Skavlan og sverigedemokrat Jimmie Åkesson, etter at enkelte mener at sistnevnte ble karnøflet på uridderligste vis sist han var på besøk (det måtte noe så provoserende som en ung jente med hijab til for å dytte den episoden ned fra klagerekord-tronen hos Kringkastingsrådet). 
Men vent, det er mer: selveste Mikael Persbrandt, Maria Bonnevies (Skavlans nåværende samboer) famøse eks, er også invitert! 
Gisp. 
Dramaturgien virker nesten å være bygget opp som en Hollywood-oppfølger: 
Skavlan is back. 
And this time it's personal. 

Programmet har ryddet plass til noen kvinner også, Åkesson stiller i følge med sin samboer og partikollega Louise Erixon, og Persbrandt har med teaterkollega og komiker Petra Mede, og selv om sistnevnte er slagferdig og bidrar til å punktere noen oppblåste manneegoer underveis, er dette i all hovedsak guttas show. 
Som for å sementere tematikken av hanekamp og testosteron er kveldens siste gjest OL-medaljist i bryting Stig-André Berge, som faktisk byr på episodens varmeste og beste intervju. 

Dyneløfting og valgkamp 

Størst forventninger er det naturligvis til intervjuene med Åkesson og Persbrandt. 
Det første er betydelig mykere enn sist gang, og starter på grensen til servilt. 
Ingen planer om no-platforming her, for å si det sånn. 
I en litt snål hybrid av dyneløfting og valgkamp-debrief pjatter Åkesson og Erixon seg i mellom om tekstmeldinger de sendte da de var fra hverandre, og ikke minst hvorfor Jimmie nekter å snakke med sin svigermor etter at hun hadde en trøblete sorti fra den politiske arena. 

Praten går heldigvis raskt over til sak, og Skavlan er myndig uten å være altfor konfronterende. 
Skavlan prøver seg riktignok på et par frekkiser («Förlåt min svensk, du får slenge meg ut om det [inte duger]...»), men alt i alt lar han Åkesson heller snuble i sine egne halvkokte argumenter enn å prøve å arrestere ham (selv om jeg ikke tviler et sekund på at noen klarer å la seg provosere av denne versjonen av Skavlan, også). 

Ett sted er det likevel forstemmende at han ikke benytter seg av lissepasningen han får fra gjesten til å stille et oppfølgingsspørsmål: 
Åkesson ler selvironisk av at han «uheldigvis» bommet på selv basisspørsmål da han på radioen ble testet i om han ville oppfylt de samme kravene til Sverige-kunnskap som han selv stiller til innvandrere. 
I stedet for å se om det eksisterer noen refleksjon rundt denne dobbeltmoralen hos Sverigedemokraternas leder (rett etter at han selv har klaget over dobbeltmoral hos «elitene»), hopper vi heller videre til neste tema. 
Det er synd, for akkurat der kunne det blitt litt interessant, men Skavlans mandat har vel aldri vært å pløye så dypt at det ødelegger for fredagskosen, heller. 

Anstrengt manneklem 

Persbrandts intervjuer starter med det som ikke akkurat kan omtales som den hjerteligste manneklemmen jeg har sett, men stemningen er uproblematisk og lettbent – kanskje litt for lettbent – selv når han får Mikke til å lese høyt fra selvbiografien, om da Persbrandt oppsøkte eksen og hennes nye kjæreste (Skavlan, altså) på fylla. 
He-he, menn og deres alkoholinduserte, eiesyke krumspring, hæ? 
Ingen skal anklage Persbrandt for å ikke bjuda på seg selv, men hele passasjen har en litt emmen eim av «vi kan le av det nå» som gjør at man lurer litt på hva hensikten med intervjuet egentlig er. 

Nytt vannmerke 

TV 2-Skavlans visuelle uttrykk er bortimot umulig å skjelne fra NRK-versjonen, jeg tror til og med de har tatt med seg det samme rufseteppet. 
Episoden har ingen musikkinnslag, men et av intervjuene, med Dalai Lama, er forhåndsinnspilt i Malmö. 
Det er også kanskje episodens tørreste og stiveste – ikke at ikke hr. Lama er sjarmerende nok, men Skavlans styrke har aldri vært som en «60 Minutes»-aktig oppsøkende journalist, men som tilrettelegger for halvsubstansiell kosepjatt som høres mer dyptpløyende ut enn den egentlig er, og med tilløp til oversharing rundt salongbordet. 
Ute av dette elementet blir verktøykassen betydelig mindre, men så virker det ikke som om programmet har planer om å holde seg unna rufseteppet mer enn absolutt nødvendig, heller. 

Intet er nytt under Skavlan-stolen, med andre ord. 

Hadde det ikke vært for TV 2-vannmerket øverst i hjørnet, hadde du ikke engang merket at han har byttet kanal. 
",1
"Dokker som har sex, og damer som blir tatt for å være menn
Det er omtrent så morsom «The Happytime Murders» blir. 

FILM: 
Det finnes fikse ideer som bør realiseres. 
Og så finnes det fikse ideer som man kan fabulere om i middagsselskapet, over tømte vinflasker og nedbrente stearinglys, og la det bli med det. 
Ideen bak «The Happytime Murders» er en slik idé. 
Den finner sted i en verden der muppets med filthud og mennesker bor i samme samfunn, men at førstnevnte er en hundset minoritet som opplever forskjellige former for diskriminering. 

Vitser på trynet 

Muppetenes situasjon settes opp som en parallell til andre minoriteters situasjon. 
Men når humoren i all hovedsak synes å være basert på at dokkene prøver å gjøre alt det majoriteten gjør, at de tar droger og har sex, tryner vitsene i Los Angeles-asfalten så fort de prøver å gå. 

Det er ikke bare de kaliforniske omgivelsene «The Happytime Murders» deler med de klassiske, hardkokte krimfortellingene om synd og skjørlevnet i englebyen. 
Den blå muppeten Phil er en privatetterforsker i Philip Marlowe-modus, bitter etter å ha mistet jobben i politiet, der han ble mistenkt for ikke å orke å skyte på ei annen dokke. 
Men når hovedrolleinnehaverne i en populær muppetsitcom blir tatt av dage, en etter en, må Phil jobbe sammen med sin tidligere partner Connie (Melissa McCarthy) for å finne seriemorderen. 
Noen inspirerte øyeblikk finnes, som når politimenn sørgmodig vrir opp ei druknet dokke som er skylt opp i vannkanten. 
Men denslags er det få av. 
I stedet kommer en rekke flaue vitser som følges av endeløse reaksjonsbilder av de andre skuespillerne, før samme vits gjerne gjentas ti minutter senere. 

Undervurdert IQ 

Om dokkene ikke kommer spesielt godt ut av det, har heller ikke folkene som er involvert i dette så mye verdighet igjen når rulleteksten går opp. 
At McCarthys frakkekledte Connie gang på gang tas for å være mann, er en av filmens løpende liksommorsomheter. 
Ikke at dette er noe McCarthy akkurat er tvunget inn i - hun har selv produsert filmen, sammen med ektemannen Ben Falcone. 
McCarthy er en vidunderlig begavet og astronomisk suksessrik komedieskuespiller som for ofte plasserer seg selv i roller som ikke er talentet hennes verdig. 
Om hun selger seg selv for billig, synes hun og filmteamet også konsekvent å undervurdere IQ'en til publikum i «The Happytime Murders», som slår de forsøksvise morsomhetene sine inn med slegge. 

All den tid McCarthy er blitt Hollywoods tredje best betalte skuespiller, er man kanskje nødt til å konkludere med at publikum liker å bli undervurdert. 
Men man må ikke like filmene som undervurderer dem for dét. 
",0
"Hva i alle dager gikk galt, «Maniac»?
Et eller annet sted inni denne suppa er det en ålreit 90 minutters spillefilm som venter på å slippe ut. 

Traileren så så bra ut. 
Cary Fukunaga, mannen bak åtte av tidenes beste tv-episoder («True Detective» sesong 1) skulle ha regi. 
En av manusforfatterne bak en annen fabelaktig surrealistisk og svarthumoristisk serie, «The Leftovers», står for manus. 
Oscarvinner Emma Stone, og dobbelt oscarnominerte Jonah Hill skulle spille hovedrollene, i tillegg til de alltid fabelaktige Justin Theroux («The Leftovers») og Sally Field («Forrest Gump»). 
På toppen av det hele er den basert på en norsk originalserie. 

Fy søren, så gøy det hadde vært om «Maniac» var bra. 

Og fy søren, så lite gøy og bra «Maniac» er. 

Mageplask 

Akkurat hva som har gjort at det har gått til helvete er vanskelig å sette fingeren på, men det er ikke til å komme fra at det er påfallende lite som fungerer, hverken på et konseputelt, fortellingsmessig eller emosjonelt plan. 
Dette er farlig nær et fullstendig mageplask. 

På papiret virket det så tiltalende (og ikke minst rett opp denne anmelderens gate): 
I en sci-fi-inspirert variant av vår nåtid (lekkert visualisert i en blanding av syttitallsestetikk i skarpe farger og retrofuturistisk åttitallsteknologi – tenk DHARMA-gruppen fra «Lost». 
Om ikke annet ser denne serien stort sett fantastisk ut – den er produksjonsdesign på jakt etter en historie.), trekkes den selvmedisinerende Annie (Stone) og den tafatte og muligens paranoid schizofrene Owen (Hill) mot en mystisk test av et nytt legemiddel som skal kunne «fikse» hjernens hang til selvutslettende adferd for godt. 
Ved hjelp av en supercomputer og hallusinogener i pilleform dras prøvekaninene inn i fantasiverdener i sitt eget hode for å konfrontere traumene og opphengene sine – tenk teknologien fra «Inception» bare med terapeutisk formål. 
Owen, som allerede har paranoide vrangforestillinger, får ikke akkurat mindre problemer med å skille fantasi og virkelighet etter at testen er i gang. 

Dette høres jo egentlig ganske gøy ut, gjør det ikke? 

Tro om igjen. 

Lang dags ferd mot ingenting 

Den første episoden tar for seg Owens bakgrunn og vei til å bli med i eksperimentet. 
Dessverre er denne bakgrunnen så forsvinnende lite medrivende fortalt, og Owen en så dundrende uinteressant og grunn figur, spilt av en bortimot bevisstløs Hill (som tilsynelatende har som plan å gjøre alt det motsatte av det som pleier å gjøre ham severdig), at disse første 40 minuttene er en lidelse å se på. 
Episoden ender med en slags cliffhanger der testpasientene omsider setter seg inn i maskinen, og man kan kanskje la seg lure til å tro at NÅ skal det endelig skje noe, men neida, episode 2 tar seg et laaaangt skritt bakover igjen, sånn at vi kan få Annies tilsvarende lange dags ferd mot ingenting, også. 

Serien synes å tro at disse karakterene er langt mer interessante enn de er, at vi skal få automatisk empati for dem uten at den gjør seg fortjent til det, eller kanskje at lovnaden om at de sprøeste ting vil skje når vi først er inne i maskinen vil være nok til å holde på oppmerksomheten vår i godt over en time. 

Det er i så fall en dristig antagelse. 
Hadde jeg ikke fått betalt for å skrive om denne serien hadde jeg skrudd av for lengst. 

Narrativ søndagskjøring 

Heldigvis tar den seg litt opp når historien kommer ordentlig i gang (men først etter tre episoder, altså. 
Seriøst, hvorfor lar Netflix denne narrative søndagskjøringen skje gang på gang?), men selv her er veien til å kaste armene oppgitt i været nærmere enn til genuin innlevelse. 
Scener tværes ut, det virker å være nærmest en patologisk aversjon mot å bygge spenning og engasjement, og digresjonene synes å interessere serieskaperne mer enn selve historien. 
Et eller annet sted inni denne suppa er det en ålreit 90 minutters spillefilm som venter på å slippe ut. 
Serien, basert på TV2-serien med samme navn, har bevart forsvinnende lite av det norske opphavet også, noe som gjør at det som faktisk er med videre nesten virker malplassert og umotivert (i hovedsak reisene inn i fantasiverdenene, selv om motivasjonen for dem er annerledes her – den norske hadde som bærende premiss at en psykiatrisk pasient rømte inn i en gigantisk fantasiverden når virkeligheten ble for vanskelig å takle). 

Tungsindig komedie 

Noe av problemet er kanskje at «Maniac» har fått det for seg at den skal være en såkalt «mørk komedie», men er laget av mennesker som ikke helt vet hva det betyr («True Detective» ble vel aldri anklaget for å være en rasende festlig affære), og forveksler det med «rart, men selvhøytidelig», eller whiplash-induserende ping-pong mellom deprimerende tungsinn og klovnete satire. 
Resultatet er at det alvorlige virker uoppriktig og det ironiske blir humørløst. 

Som en filmskolestudent som vil vise verden hvor helsprø og særegen han er, virker det som om serieskaperne tror at det holder å være rar for rarhetens skyld, og derfor for eksempel introduserer et krimplot om stjålne lemurer, dansende gangstere og en skyteglad betjent fra viltnemda inn i drømmesekvensene, bare fordi fordi. 
Det kunne kanskje fungert om det var forankret i en logikk det var mulig å følge, som hadde litt dramatisk og emosjonell hevd. 
I stedet spinner disse forsøkene på idiosynkrasi ikke ut av historien og karakterenes dramatiske behov, men av... tja, jeg vet ikke – post-it-lapper på en tavle i et redaksjonsrom, kanskje? 
Bønnerøyking på en studenthybel? 
«Hei, lættis om Jonah Hill har musefletter a la Wednesday Addams og grillz på tenna i en sketsj – jeg mener traumebearbeidende reise i underbevisstheten? 
Eller nei, jeg vet, hva om han snakker med islandsk aksent og pipestemme og refererer til seg selv i tredje person, det gjør jo islendinger alltid, de gærne eksentrikerne!» 
Og midt oppi all drodlingen kan det virke som noen glemte å fortelle Jonah Hill at han en gang pleide å være morsom. 

Umotiverte sprettballer 

«Maniac» tror kanskje selv at den drar veksler på alt fra Philip K. Dicks syretrippende scifi-bøker til «Brave New Worlds» fremtidsvisjon av et bedøvet og fremmedgjort samfunn, til de maksimalistiske, drømmeaktige filmene til Terry Gilliam («Brazil», «Frykt og avsky i Las Vegas») og den surrealistiske Weltshmerzen til Charlie Kaufman («Evig solskinn i et plettfritt sinn», «Synekdoke, New York»). 
Men sannheten er at den ikke går noen steder, hverken med eller uten disse inspirasjonskildene. 
Den er usikker både på hva den vil si og hvordan den vil si det, og klarer ikke finne den interne drømmelogikken slike historier er avhengige av for å fungere (Se f.eks: David Lynch, Stanley Kubrick, tidligere nevnte «The Leftovers», eller «Annihilation»). 
Den bare later som den har noe på hjertet om psykiske lidelser, sinnets irrganger, historiefortelling som terapeutisk metode, eller mellommenneskelige relasjoners evne til både å skade og å helbrede. 

Resultatet blir at selv det som er tilløp til gode ideer og velfungerende scener blir stående og henge, som sprettballer vilkårlig og umotivert kastet opp i luften, uten at noen er interessert i å ta dem i mot igjen. 

Det er synd. 
For fy søren så gøy det hadde vært om «Maniac» var bra. 
",0
"Trond Evensen er tidenes mest usikre mann og eksmann
Espen Eckbo er tilbake der han trives aller best, som underdog og nå med sju unger med seks forskjellige damer. 

Liker 
De å le? 
Hva ler 
De av? 
Ler 
De av verden generelt eller underbuksehumor eller lytehumor? 
Eller ler 
De av dem selv? 

Vel, det meste kan spøkes med i denne verden som er så ond og dum, men de som ikke ler er dessverre dem som altfor ofte bestemmer. 
Derfor ler vi også meget ofte av dem og De. 
Men nå, nok moral. 

Godt comeback 

Så til den underfundige Espen Eckbo som takk og pris er tilbake etter at han ble ordentlig kvestet i ei bilulykke i Italia vinteren 2016 og lå tre måneder på sykehus. 
Fra før kjenner jo mange av oss flere av Eckbos fine, noe ganske så kleine karakterer og mange snodige figurer, der flere av dem for lengst er skrevet inn i den norske humorhovedboka. 

Du vet den som ikke har noen fasit ettersom norsk humor, som musikk, ikke skal og kan formateres eller vedtas av Civita. 

God idé 

Eckbo har uttalt i forbindelse med den nye serien, «Det kunne vært verre», at denne gode ideen dukket opp da han lå i sykehussenga, der han tenkte over livets små og store saker og rare ting. 

Han følte også at han faktisk trivdes så sabla godt som sykemeldt, liggende på et enerom, med leger og pleiere som dullet og stelte med ham, at han pønsket videre på en ny TV-serie. 

Med en ny karakter spilt av ham. 

Utmerket 

Eckbo tenkte ut at, jo, det er faktisk de mange hverdagene som det er flest av i hele verden som virkelig krever sin mann, sin kone, sin ekskone, sine foreldre og besteforeldre, bonusbarn og ikke minst, egne barn. 

Det er til tider så utmattende at det hele går over styr, og da er det godt vi kan få ut trykket ved å le. 

Eckbo har derfor kommet opp med en hovedrolle som kler hans skuespilleri utmerket, Trond Evensen, som han her spiller helt og fullt ut uten å kle seg om til andre. 
Trond er vel kanskje den mannen i Norge som har vanskeligst for å si nei, men som forsøker å gjøre alle til lags med det resultatet at han rives, slites og drives fra soverom til siste skanse. 

Fra sofa, tv og badekar til kaos og ekskoner, der sistnevnte kategori framstår som hentet fra et moderne kabinett av redsel, moralisme og selvopptatthet. 

Feil sveis 

Og, Trond har tydeligvis vært en ordentlig støver ettersom han har sju unger med seks forskjellige mødre. 
Ja, helt sant, og vi vet at slikt forekommer også i det virkelige livet. 

Samtidig, Trond tar ansvar. 
Trond med det flate blikket, de slitne øynene og den noe daffe huden. 
Trond som også har helt feil sveis. 
Trond som blir halt og dratt i av alle, hele tida, og som er klar over dette, men som også mener han har evnen til å sette ned foten. 
Trond den totalt usikre? 
Ja, den saken er helt klar, men det kunne vært verre. 

Og, med et slikt familiært bakteppe ligger det selvsagt mye frivillig, og ufrivillig, komikk på lur hentet fra et dramatisert hverdagsliv. 
Trond Evensen er en alenefar som virkelig prøver, og som virkelig feiler. 
Sympatisk fyr egentlig. 

Vi har sett to helt ferdige episoder og her er det mye av det sorgmuntre, noe tatt på kornet, litt pinlighet og sober hverdagshumor for alle som ikke kan ansette en au pair eller fire. 
Rollene som Tronds mange barn viser mye ungt og fint talent. 

Godt fundament 

Vi gapskratter ikke ettersom dette ikke er en slik serie. 
Handlingen er også en smule forutsigbar. 
Et pre er forsonende korte episode, og vi ser at her er det et godt fundament for mye mer fra Trond og Espen. 
Trond er forresten vår mann. 

Det samme er Eckbo som også får god drahjelp fra de hersens ekskonene spilt av blant annet Marian Saastad Ottesen, Line Verndal, Helén Vikstedt og Inga Ibsdotter Lilleaas. 
Nils Vogt dukker også opp som vestkantfar til Trond Evensen, mannen som har magistergrad i dobbeltbooking og kanskje og tja. 
",1
"Vekkelsesfilm med musikk
Basert på historien til en kristenrocker. 

FILM: 
I USA er kristenrock en lukrativ sjanger. 
Den mest selgende låten noensinne heter «I Can Only Imagine» og ble spilt inn av bandet MercyMe i 2001. 
Opphavsmann og vokalist heter Bart Millard. 
Nå har de to regissørene Andrew og Jon Erwin, tidligere kjent for anti-abortfilmen «October Baby», laget filmen om tilblivelsen av hitlåten. 
Uten å røpe for mye må vi bare konkludere: 
Den ble sendt fra Gud. 

Brutal far 

Filmen, med samme navn som låten, er en kristen tåreperse. 
Innledningsvis møter vi en voksen Bart Millard (spilt av Broadway-artisten J. Michael Finley) som i et intervju forteller at han skrev sangen på 10 minutter. 
Intervjueren innvender at han nok har brukt hele livet på noe som er så vakkert, oppløftende og fullt av håp. 
Dermed føres vi tilbake til Barts barndom i Texas med en jævel av en brutal far (Dennis Quaid) som banker enhver drøm og framtidstro ut av gutten og hans mor. 

Moren flytter, men det skal ta flere år før Bart får mannet seg opp til å slenge døra igjen bak seg. 
Da er det etablert at han er et sangtalent, men farens mantra om at livet alltid gir deg en på trynet, er ikke akkurat inspirerende. 
I lange perioder fungerer filmen helt greit som fortellingen om unge musikeres slit med å komme seg opp og fram i Nashville og tilliggende herligheter. 
Når du i tillegg vil inn på kristenrock-markedet, forlanges det både sjel og talegaver. 

Budskapet blir klammere idet faren finner Gud før han dør og Bart klarer å tilgi ham. 
Og resten er pur halleluja. 
Mulig at denne typen vekkelsesfilm har et marked i USA, men her hjemme må den nok lete opp et lite nisjepublikum. 
Musikken er grei nok – for dem som liker countryballader – skuespillerne er OK, men plottet er på søndagsskolenivå. 

For liksom å understreke at det er en sann historie, vises det bilder av det autentiske bandet MercyMe på slutten, med opplysninger om at de spilte for president Donald Trump og visepresident Michael Pence på en bønnefrokost i 2017. 
Jepp, det var bare det som manglet! 
",0
"Phoenix er en sammensatt mann - kjæresten er en flat kvinne
Men «Don't Worry, He Won't Get Far On Foot» er en sjarmerende og bittersøt film om rullestoler og livskriser. 

FILM: 
Egentlig er det ingenting å le av. 
John Callahan (Joaquin Phoenix) er mismodig og alkoholisert. 
Klangbunnen er at han ble gitt vekk i adopsjon av moren sin, som bare har etterlatt ham sin egen røde hårfarge. 

Så setter John seg inn i bilen til en like forfyllet sjåfør (Jack Black). 
Sjåføren får så vidt en skramme når bilen kolliderer, men John blir lam fra brystkassen og ned. 
Sakte får livet mening igjen, gjennom gruppeterapi med andre skakkjørte sjeler, og gjennom å øse mørk humor ut i tegneseriestripene han lager med forkrøplede hender. 
Stripene gjør ham til stjerne. 

Bittersøtt 

Dette er en bittersøt og sjarmerende dramakomedie om hvordan man finner sammenheng; om å gå fra å tro at man er dømt av å ha blitt gitt en eksistensiell klumpfot fra første stund, til å finne nye måter se livet på. 
Den ivaretas fint av Phoenix og en strålende Jonah Hill. 

Hill er den skeive rikmannssønnen som heller ikke har funnet noen retning og som gjenoppfinner seg selv som en slags coach for andre drikkfeldige. 
Kun i kraft av sin selvsikre vilje til å konfrontere får han andre til å ta seg sammen. 
Så er spørsmålet om hvem som støtter hvem, så klart, mer komplisert. 

Flat kvinnerolle 

Så klarer en film om en rullestolbruker like fullt å spenne ben på seg selv. 
For det første hersker noen kleine kjønnsforskjeller i det sennepsfargede syttitallsuniverset. 
Mens Phoenix og Hill får være kantete personligheter, er Rooney Mara, Phoenix' kjæreste i og utenfor filmuniverset, henvist til å spille en sval drømmedame med forståelsesfullt blikk som ler av Johns vitser. 

For det andre har regissør Gus Van Sant alltid kjent på en katastrofal dragning mot det sentimentale, og her gir han etter for den, og det for å glorifisere underkastelse for et rehabiliteringsprogram som det er greit å være litt kritisk til. 
Ellers har han laget en fin skildring av en kronglete livsvei og av å jobbe med humor som både kan støte og frigjøre. 
Bare lukk ørene når fiolinene slår inn.. 
",1
"Thriller om sosiale medier og barna du ikke kjenner
«Searching» minner også om hvor sjelden asiatiske familier er å se i sjangerfilmer 

FILM: 
Hvis du er blant dem som bærer på en vag skamfølelse over å stirre på sosiomediale nettsider i en for stor del av døgnet, vil ikke «Searching» få deg til å føle deg bedre. 
Her er de velkjente Facebook- og FaceTime-rammene rundt livet ditt, blåst opp til enorme proporsjoner. 
Her er livet til David (John Cho), sett gjennom et digitalt filter: 
Videosnuttene av datteren, kalenderen med konas timer hos kreftlegen, og til sist overføringer av bilder til programheftet til begravelsen. 

Her er også de digitale kanalene enkemannen og alenefaren David bruker for å kommunisere med datteren Margot (Michelle La) i det daglige, helt til natten Margot forsvinner. 
Da blir de samme sidene til en jungel der faren fortvilet søker etter spor, og finner tegn på at datteren levde et annet liv enn hva han trodde. 

Komedie til thriller 

«Searching» er en smart thriller som bruker hverdagsdigitaliseringen til å bygge opp en følelse av noe ustabilt. 
Du minnes om hvordan du stadig fortolker andre ut fra statusoppdateringene du ser, og at fortolkningen kan være feil. 

Å se en asiatisk familie som den typiske familien i en sjangerfilm, den trygge enheten som får berøring med noe mørkt, er en påminnelse om hvor sjelden minoriteter fyller slike roller. 

John Cho, mest kjent som komedieskuespiller, er svært solid i en dramatisk rolle; dønn overbevisende uten å gjøre for mye ut av farens panikk. 
Også Debra Messing er mest kjent fra lystigere omstendigheter, men klarer ikke overgangen like godt; hennes politietterforsker blir blek og stiv. 

Det usannsynlige 

Regissør og manusforfatter Aneesh Chaganty er god på å kaste ut ledetråder, og ikke fullt så god på å nøste dem sammen igjen. 
Oppklaringen krever at publikum tror på for mange usannsynligheter. 
Det skjemmer en thriller som legger seg så tett på et realistisk og dagligdags uttrykk. 
Frem til da er nettopp det dagligdagse det som gir filmen hans styrke.. 
",1
"«17» er verken nyskapende eller særlig underholdende
Ungdomsserien fungerer mer som et slags politisk innlegg i den pågående debatten om ungdomskriminalitet i Oslo og multikulturalisme, enn som lettbeint og tankevekkende underholdning. 

Dagens tenåringer er jammen meg heldige. 
Det kan nesten virke som om NRK, gjennom ulike serier, vil vise alle måtene det går an å være ungdom på i dagens Norge. 
Siste i rekka er serien «17», om 17 år gamle norsk-somaliske Abdis hverdag på Stovner i Oslo. 

Den hverdagen er nok ganske fjern for de aller fleste i Norge, og det er på tide at også denne virkeligheten blir vist. 
En slik serie har stort potensial. 
Dessverre er ikke serieskaperne ambisiøse nok. 

Samtidig som plotet er smalt, er hverdagen til norsksomaliere på Stovner bare en variant av utenforskap, som også finner sted blant ungdom over hele landet. 

Vanlige ungdommer Første episode ble sluppet i går, og andre episode ligger allerede ute i dag. 
Serien har til sammen 17 episoder (som seriens navn og hovedpersonens alder) og det telles ned til et eller annet. 
Hva det er vet vi ikke. 
Episodene er på skarve 12 minutter. 
Disse grepene blir åpenbart brukt for å holde på seernes oppmerksomhet, som produsentene har sagt hovedsakelig er for nettopp ungdommer i Groruddalen og Stovner. 

Jeg er usikker på om det har potensial til å nå så mye breiere ut enn det. 
Mye likner i publiseringsmåte på seriene «SKAM», «Blank» og «Lovleg». 
Hver episode representerer en dag. 
Men «17» er laget mer som en vanlig tv-serie. 
Også i denne serien har vanlige ungdommer blitt hentet inn. 
Og også her fungerer det godt. 
De unge og ferske skuespillerne imponerer. 

Mellom to roller 

Hovedpersonen Abdi forventes på et vis å oppføre seg som en voksen – penger til eget forbruk må han skaffe selv, og noen forståelse for egne problemer og interesser får han ikke hjemmefra. 
Moren har sluttet å klage direkte til Abdi. 
Isteden overhører han henne akke seg på telefonen: 
«Jeg er så oppgitt. 
Han tar snart livet av meg». 

I Abdis liv er det lite disiplin og struktur og få voksne rollemodeller. 
Han lever i en dobbeltrolle som er vanlig for andregenerasjons innvandrere. 
Forskjellen i skikker og verdier mellom opprinnelseslandets og det nye hjemlandet kan være store. 
Vi har tidligere sett dette skildret i amerikanske tv-serier som «Master of None». 
Abid lever mellom identiteten som somalisk – hjemmelivet, og identiteten som norsk – utelivet. 

Vennene til Abdi er hans viktigste rollemodeller. 
De er involvert i småkriminalitet, så istedenfor å skaffe seg en jobb, låner Abdi penger, lyver og er stadig på grensen av loven. 
Vi aner at Abdi har et rikt indre liv vi ikke får helt tilgang til. 
Det virker som om han har moralske kvaler ved enkelte ting guttene finner på. 
Hva vil skje med karakteren hans på de 17 dagene? 
Det lurer jeg på. 

I de første episodene oppfører i hvert fall ikke Abdi seg voksent. 
Han tenker ikke framover, han lar være å gjøre lekser, lyver til lærerne og bruker mesteparten av tiden sin til å henge rundt med kompiser. 
På T-baner, på parkeringsplasser, i parkene mellom blokkene på Stovner. 

Akkurat dette kan nok mange ungdommer fra helt andre steder i landet kjenne seg igjen i. 
Om det så er å henge på kjøpesentre, råning eller smugrøyking i skogen. 
Det er jo ikke lett for noen å være tenåring, men det er ekstra vanskelig uten tydelige rammer og hvis man ikke blir fulgt opp og sett. 

Ansvarsfraskrivelsen til Abdi og vennene er virkelighetsflukt. 
Fra følelsen av å ikke få alt til, fra følelsen av å bli misforstått, fra foreldre og lærere som ikke forstår. 

Brorskap og forelskelse 

Guttene har et sterkt brorskap. 
Det er mye humor, som regel på bekostning a hverandre. 
De drikker øl, røyker weed og prøver å komme seg inn på utesteder. 
Som de fleste andre ungdommer tester de grenser og prøver seg på voksenting. 

Av og til kan de også snakke om viktige temaer – som skole, forhold til foreldre, frykten for å bli sendt på skole til Somalia, slik kompisen deres ble. 
Og selvfølgelig – jenter. 

De få gangene jeg trekker på smilebåndet er det på grunn av klein tenåringsflørting. 
Det er gjenkjennelig, søtt og morsomt. 

Som med «SKAM» har NRK-teamet gjort grundig research – historiene skal være virkelighetsnære. 
«Gutta på 17 år i Groruddalen skal virkelig kjenne seg igjen i at dette er deres virkelige liv», sier redaksjonssjef for tv og utvikling i P3, Håkon Moslet til Kampanje. 
Og det kan godt tenkes at dette er veldig realistisk. 
Det kan ikke jeg vurdere. 
Men holder det som tv-underholdning? 

Ikke underholdende nok 

Jeg er redd 
P3 kanskje har kjørt seg litt fast i konseptet «virkelighetsnært ungdomsdrama». 
For dette har vi sett før, i ulike varianter. 
Filmingen, klippingen, slangen, musikken. 

Hvorfor ser vi på tv-serier? 
Holder det at vi kjenner oss igjen? 
Det kan være tilfredsstillende, ja, men de fleste av oss forventer også mer. 
I hvert fall når vi allerede har sett en variant av dette før. 

Både NRK-seriene «SKAM» og «Unge Lovende» har klart kombinasjonen gjenkjennelig og underholdende på glimrende vis. 
Da de kom var de nyskapende i stil og framtoning og vi kjente oss igjen. 
Men handlingen og karakterene var også sensasjonelle og urealistiske, med drypp av absurditeter og humor. 

All fiksjon trekker inspirasjon fra det virkelige liv, men den må også ha en god nok historie å fortelle. 
En historie som lever på egen hånd. 
Det mangler «17». 
Det er rett og slett for lite handling og for lite som driver handlingen framover. 

Noen serier får en til å tenke på en ny måte mer enn å være ren underholdning. 
Når man får det til, kan det også fungere godt. 
Etter å ha sett de første fem episodene av «17» kan jeg heller ikke se at serien lykkes 100 prosent med dette. 

«The Wire»-tilnærming 

En av de beste tv-seriene gjennom tidene, «The Wire», klarte kunsten å kombinere spenning og underholdning med rå, hard virkelighetsbeskrivelse, ved å belyse et veldig belastet miljø på en ærlig måte, fra flere vinkler. 

Serien viste oss hvordan dårlige skjebner går i arv, hva som fører til at mennesker tar ulogiske valg. 
Den viste oss at det finnes skurker blant de beundrede, og moralske aktverdige personer blant gangsterne. 

Jeg skulle likt å se mer av denne tilnærmingen i «17». 
Det er kanskje urettferdig å sammenlikne «17» med «The Wire», men jeg mener man skal være mer ambisiøse om man først vil vise et slikt omdiskutert miljø. 
",0
"Jesus med skarpe hjørnetenner
Vampyrsjanger som harselas med Bibelbeltet. 

FILM: 
Det er jo opplest og vedtatt at det er tabu, farlig og krenkende å tulle med islam. 
Med kristen pietisme derimot, er alt lov i våre dager. 
Men er det morsomt lenger? 
Må man være fra det dypeste mørket på Sør-Vestlandet for å la seg fornærme av en Kristus-skikkelse med vampyrtenner? 

Opphavsmannen Thomas Aske Berg og skuespillerne Brigt Skrettingland og Kim Sønderholm bærer alle preg av å være barnefødt i Bibelbeltet. 
Derfor er det ikke bare psykologisk mulig, men kanskje også nødvendig å lage grøsserkomedie basert på bedehusenes repertoar. 
Mye skrekk er formidlet derfra i årenes løp. 
At noen har falt for fristelsen til litt alternative bibeltolkninger bør ikke sjokkere. 

Overtydelig 

I «VampyrVidar» illustreres bibelsitater på heller uortodokse måter. 
Filmen byr på langt flere seksuelle tolkninger enn vi noensinne fant i tredje Mosebok. 
Når Jesus-skikkelsen frambyr sitt blod og sitt brød til Vidar, dreier det seg om noe som på gutterommene kalles «morrabrød». 
Overtydelig, ulekkert og midt i fleisen på stakkars Vidar. 

Han er en vestlandsbonde i 30-årsalderen, en understimulert ungkar i grønn kjeledress fra Felleskjøpet. 
Han ber til de høyere makter om å få smake de forbudne fruktene i det søte liv på den brede landevei osv., og i en nærmest faustiansk pakt gjenoppstår han som vampyr med lysende kors i øynene og skarpe hjørnetenner. 

Syndens pøl 

Diverse forsøk på demonutdrivelse fra tungetalende predikanter hentet til det lokale bedehuset hjelper ikke Vidars villelse stort, han hensynker i en slags pieta-positur i fanget på sin mor, før Herren sender en viss «Jesus Fucking Christ» som hjelpemann og ledsager til syndens pøl, også kalt Stavanger. 

Der går det unna, for å si det forsiktig. 
Selv om rammen rundt Jesus og Vidars utskeielser er en samtale mellom sistnevnte og hans psykiater – oppnevnt av fastlegen i Helse Vest til 1200 kroner timen – er langt de fleste av eksessene filmet som tilbakeblikk i all sin blodige gru. 
På disse kanter av Sør-Vestlandet er det såvisst ingen som har fått med seg det internasjonale mantraet «less is more». 

Burlesk 

Harselas med de seksualfiendtlige hengehodene i Bibelbeltet er absolutt et godt utgangspunkt for en komedie, men i kombinasjon med den bloddryppende vampyrsjangeren er det lett å la seg friste til burleske overdrivelser. 
Ingen vil kunne beskylde Thomas Aske Berg for å servere subtil humor i «VampyrVidar». 
Tvert imot. 
Her er alle grove vitsene stablet oppå hverandre i en ofte ulekker saus av blod, gørr og betegnelser på kjønnsorganer. 
Det blir rett og slett både slitsomt, umodent og stinkende av lavbudsjett. 

Men man skal ikke se bort fra at sjangerfilmer som dette har et hjemlig publikum, der både «Kill Buljo» og «Død snø»-filmene slo an. 

Musikk 

Der «VampyrVidar» utmerker seg positivt er i bruken av original og annerledes filmmusikk. 
Den lokale rapgruppa Kriminell Kunst er hentet inn. 
Men særlig bemerkelsesverdig er bruken av General Forsamlings mørke, kommenterende og dystopiske musikk. 
Akkompagnert av enkle gitartoner og med en Leonard Cohen-aktig dyp stemme serveres det ironiske kommentarer om å drukne seg i elva – på jærdialekt og helt i tråd med Vidars fortvilte utgangspunkt. 
Her er det virkelig snakk om å gjøre mer enn vann til vin. 
",0
"Film med uforklarlige u-svinger
To sexy skuespillere klarer ikke løfte filmen. 

FILM: 
Skjebnen til paret i filmen «Racer and the Jailbird» røpes allerede i den internasjonale tittelen. 
Det er sterk og sexy kjemi mellom Gigi (Matthias Schoenaerts) og Bibi (Adèle Exarchopoulos) idet de møtes første gang på et racerbilløp. 
Bibi er sjåføren, Gigi er bilimportøren (eh, fengselsfuglen, slik tittelen avslører). 
Den belgiske regissøren Michaël R. Roskam har gitt filmen originaltittelen «Le Fidele» - den trofaste – som passer den intrikate historien atskillig bedre. 

Skifter retning 

Den to timer og ti minutter lange filmen serveres i tre sekvenser – og skifter retning flere ganger underveis. 
Innledningsvis er det en kjærlighetsaffære mellom to som tiltrekkes av hverandres høyrisikoyrker. 
Hun, racerkjøreren, oppsøker livsfare på bilbanen i 250 km/t. 
Han opererer sammen med en gjeng avanserte bankranere. 
Ikke fordi han trenger pengene, men fordi ranerne er hans «familie». 
Klipp tilbake til en brutal barndom med angst for farlige bikkjer forteller om en vond bagasje. 

Men det går lang tid før han røper overfor overklassekjæresten Bibi hva han faktisk holder på med, bare at han lyver fordi han aldri har tillit til noen. 
Et digert ransprosjekt går feil, en politimann blir skutt, Bibi blir overvåket og – gjett! 
– Gigi havner i fengsel. 
10 år lyder dommen. 

Tåreperse 

Så tar filmen en nokså uforklarlig u-sving, for å holde oss til bilmetaforene. 
Den tøffe, selvstendige kvinnen Bibi blir plutselig en skjelvende geléklump som vil ha barn med fengselsfuglen. 
I den siste sekvensen innføres det så mange dramatiske vendinger og helt nye momenter, at filmen mister all stringens. 
Fra et tøft og sexy actiondrama utvikler den seg til noe i nærheten av en tåreperse. 
Rytmen blir feil, innspillene blir for mange og for dårlig utviklet. 

To vakre og godt samspilte skuespillere klarer ikke holde temperaturen i filmen. 
Den blir for utflytende – og altfor lang. 
Regissør Roskam ble Oscar-nominert for filmen «Bullhead» i 2012, men denne gangen er manuset for springende. 
",0
"Utsøkt skuespill av Hugh Grant
Miniserie i tre deler som virkelig er verdt å bruke tid på. 

Noen av oss er så forbasket retrospektive av legning at vi kan drømme midt på blanke arbeidsdagen at vi er tilbake i tid og ser gamle helter på høylys dag, og meget sein natt, men nei: vi sier ikke at alt var bedre før. 

Men, vi liker dramaserier, særlig erkebritiske fra BBC, som tar oss med tilbake i nær historie for å vise hvordan det egentlig var, dramatisert selvsagt med sobre skuespiller og med et delikat og sterkt manus der dialogene er skreddersøm fra Savile Row. 

Vi liker også å få en liten titt inn i hvordan det også var da vi ikke fattet noe annet enn at mor var sammen med far og at pundets kurs var på cirka 20 kroner og britene var like arrogante da som nå. 
Vel. 
Men, det å være homofil i Storbritannia var heller ikke i UK en tett tango med portvin i neven. 

Straffbart 

Nei, homofili var straffbart til det i 1967, i England og Wales, ble en slik lovendring: 

«Private homofile handlinger mellom menn over 21 år ble avkriminalisert. 
Loven i Skottland derimot ble ikke omgjort før i 1980, 1982 i Nord-Irland». 

Dette er de tunge bakteppet som er greit å ha med seg når du bør bruke tid på denne miniserien i tre deler, «Ein engelsk skandale» («A Very English Scandal»). 
Vi snakker om et tv-drama bygd på en sann historie, en helt sann politisk skandale. 

Den inneholder det meste som skal til for å fange interessen hos oss som nesten aldri får nok av politikk, maktkamp, britisk underfundighet, tørrvittighet, datidas strenge moralisme og tidsbildene som denne serien er tuftet på. 

Jeremy Thorpe 

Vi som har levd siden norsk fjernsyn var elendig, i svart og hvitt, kan kanskje vagt huske å ha lest om denne skandalen i britisk politikk som tabloidaktig kalles «Jeremy Thorpe-skandalen». 

Det hele startet i London i 1965. 
Vi møter Jeremy Thorpe (Hugh Grant). 
Han er en singel, velkledd, prima i språkøyet også, sofisikert, kjekk og en meget lovende politiker i det liberale partiet (Liberal Party) og representant i Underhuset (House of Commons) i Det britiske parlamentet. 
Alt ser ut til å være i den skjønneste orden. 
Han er enebarn. 
Har en tidstypisk noe snobbet mor i en fin villa ute på landet, mens han nyter det gode liv i det som snart skal bli til det virkelige The Swinging Sixties. 
Han har nære og gode politiske allierte, men det han bare betror seg om til en partikollega er at han fortrekker menn. 
At han også nylig har hatt et hektisk forhold til en annen mann, Norman Josiffe. 

Rollen som Norman spilles av den bestandig like dyktige og troverdige Ben Whishaw. 
Josiffe er en slags naiv bohem, en vakker ung mann, som blir modell, som vil ha penger og etterhvert hevn og som er langt yngre enn Thorpe. 

Her ligger det selvsagt spenning og masse intriger, og særlig Thorpe vet at hvis dette blir kjent så er han ferdig som politiker. 
Han kan også bli straffet, ettersom sex mellom menn på denne tida var strengt forbudt i Storbritannia. 

Utsøkt Grant 

Hugh Grant som Thorpe er en rolle han virkelg gestalter utsøkt. 
Grant er tidligere nok blitt sett på som en lettvekter, en morsom figur med ett statisk ansiksuttrykk som kan spille overflatiske roller til fingerspissene. 
Dette gjør han også tidvis her, fordi han evner det og kan det. 
Men hans alder og utseende kler ham utmerket, og han får også bevist at han nok kan lodde dypere i en mengde framtidige hovedroller. 

Dette er noe av det bedre vi har oppleved av og med Grant på aldri så lang tid. 
Og, vi liker også miniserier, må vite. 
Tre episoder er nesten alltid mer enn nok, dette er forresten noe norske forfattere også burde ta ad notam: 
Skriv romaner på 300 og ikke 906 sider. 

Vi har ikke tid til alt daukjøttet. 
Vi skal også leve og elske, og husk at Hamsuns «Sult» var på 120 sider, og dette er fortsatt verdens beste norske roman. 
Beklager denne lettkledde avsporingen. 
Vi skal ikke avsløre hvordan dette betente og pikante engelske politikerdramaet av et intenst kammerspill, som også nærmer seg litt krim, ender. 
Men, ikke google noen av de faktisk involverte. 
La deg henføre av skandalen og de gode skuespillere, ta gjerne en aldri så liten tørr sherry når det hele er over. 
",1
"CIAs minst sjarmerende agentgruppe
Mark Wahlberg som usympatisk actionhelt. 

FILM: 
Mulig at regissør Peter Berg og skuespiller Mark Wahlberg har tenkt seg at «Mile 22» skal være første kapittel i en ny serie med agent James Silva som actionhelt. 
De to har samarbeidet om flere politiske thrillere basert på virkelige tildragelser i USA, men dette er noe nytt og annet. 

James Silva (Wahlberg) er våpenet som hentes fram når alt annet – diplomatiske og militære løsninger – mislykkes. 
Han er en del av den superhemmelige CIA-operasjonen «Overwatch», der John Malkovich spiller lederen som omtales som «mor», mens de tilknyttede spesialagentene kalles «barn 1», «barn 2» osv. 
Det dreier seg om en særdeles brutal familie, som introduseres ved at de massakrerer en gruppe russere og blåser huset deres i en amerikansk forstad i lufta. 

Psykiatri 

Et raskt portrett av Silva forteller at han var et hyperintelligent og urolig barn (ADHD?), han mistet sin mor og to yngre søsken i en trafikkulykke da han var 11, og har tjenestegjort i militæret før han omsider fikk utløp for sine sadistiske tendenser i spesialgruppa. 
Det er mye uttalt psykiatri her; sjefen sier et sted at Silva må slutte med sine «bipolare monologer». 
Silva er og blir en usympatisk, sleivkjefta og brutal drittsekk. 
Det er ufattelig at noen innbiller seg at det går an å bygge en franchise over en så lite sjarmerende helt. 

Skitne bomber 

I «Mile 22» befinner Silva og «barna» seg i en fiktiv sørasiatisk hovedstad kalt Indocarr. 
Der hopper den lokale politiagenten Li Noor (Iko Uwais) av og ber om asyl i USA mot at han røper gjemmestedet til det radioaktive materialet cesium som er på avveie. 
Dette kan brukes til å framstille skitne bomber nok til å utrydde diverse amerikanske storbyer. 

Men både lokale myndigheter og russere er på jakt etter Li Noor. 
Filmen er sentrert om strekningen på 22 miles (35,4 km) som må tilbakelegges for å få ham fra ambassaden til flyplassen der et amerikansk militærfly venter. 
Det skal ikke bli lett. 
Det tynnes raskt i barneflokken. 

La oss bare nevne at Iko Uwais er asiatisk kampsport-utøver i særklasse, som hadde fortjent å bli eksponert i en helt annen film enn denne. 
",0
"Else gir åpenheten et ansikt, og tusen takk for det Kåss Furuseth
Sterke møter med mennesker som har vært på randen. 

Else Kåss Furuseth er en vågal og ekstremt likandes person. 
Hun er en komiker som viser oss at bak smilet og maska til en kjent «klovn» skjuler det seg et stort alvor. 
Dette har hun da også bevist gang på gang i forskjellige situasjoner, og ikke minst på scenen med forestillingen «Kondolerer» som gikk i overkant av 200 ganger på Torshovteatret og deretter på Nationaltheatret mellom 2011 og 2016. 
En sterk, nødvendig og annerledes oppsetning der Else Kåss Furuseth, ærlig, rett på og med humor som sin sterkeste medisin, forteller om sin mor og brors selvmord. 
For denne oppsetningen vanket det mange fortjente priser til Else Kåss fra Ullensaker. 

Mandag er Else tilbake med «Else om: selvmord» med premiere på TVNorge, dette på Verdensdagen for selvmordsforebygging. 
Serien er på fire episoder og den blir vist mandag, tirsdag, onsdag og torsdag, og for den som ønsker en gratisreise ligger den også uten salærkrav på Dplay. 

Else Kåss Furuseth fra Jessheim er med andre ord et medmenneske som innmari godt vet hvordan det oppleves og føles når noen du er glad i velger å forlate livet ved hjelp av egen hånd. 
I lykkelandet Norge er det mellom 500 og 600 unge og gamle mennesker som velger å avslutte livet. 
Det er fire ganger fler enn det antallet som dør i trafikken. 
Hvorfor så mange? 
Hva kommer dette av? 
Hva kan vi gjøre? 
Hvem er det? 
Hvorfor? 

Spørsmålene er selvsagt, og med rette, mange når noe så tragisk inntreffer med noen av våre nærmeste eller mennesker vi kjenner fra jobb og fritid, men heldigvis har vi etter hvert våget å snakke mer om selvmord enn tidligere da dette var strengt tabu. 
Vi i pressen har også helt klare kjøreregler i Vær varsom-plakaten om hvordan vi skal oppføre oss og hvordan vi forsiktig skal omtale selvmord. 

Else starter da også sin nye serie med å oppsøke VG for å bli brifet om Vær Varsom-paragraf nummer 4.9., og i dette store avishuset får hun nyttig informasjon fra sobre reportere og vaktsjefer. 

Hensikten for Kåss Furuseth er selvsagt ikke å lage underholdning av selvmord, sorg og tragedier, men hun vil forsøke å trenge inn og forstå hvorfor såpass mange nordmenn velger døden som en grufull løsning på den bagasjen de bærer på av forskjellige livsproblemer. 

Kåss Furuseth har tatt seg som mål «å lage en serie om selvmord som gir deg lyst til å leve». 
Det virker lovende etter å ha sett den første episoden. 

I første episode møter vi ei ung jente som fra hun var liten slet med selvskading og psykiske problemer, men som ved hjelp av etter hvert god hjelp og egeninnsats kom seg ut av traumene - med klare arr - men som nå er medisinstudent og vi treffer også han som planla sist reise lenge før han endte opp der han ikke ønsket å være som ung, med å ta over familiegården. 

Begges historier er verdt å få med seg. 
Else Kåss har også med seg en viktig bakspiller, foruten sin egen far og søster, fagmannen som også er å se på den meget interessante pågående NRK-serie «Jeg Mot Meg», psykolog Peder Kjøs. 
Han er en viktig sparringpartner og ventil for Else. 

Kåss Furuseths største fordel som programleder er at hun evner å balansere et sårbart tema med innlevelse, nysgjerrighet, varme og latter. 
Gode egenskaper, Else. 
Slikt blir det kunnskaps-TV av, uten satire, for mye rare fakter og ablegøyer. 

Åpenhet er en av de mange og trange veien til kanskje at vi klarer å redusere antall mennesker velger døden. 
Neste gang kan det være du eller jeg som trenger støtte, trenger ei hånd, trenger å bli sett, trenger åpenhet og hjelp. 

Else gir åpenheten et godt ansikt, og selv om det selvsagt blir litt mye henne av og til, er hun den klart rette til å klare å lage et program om et sårbart tema uten å snuble i den sosialpornografiske fella. 

Vi opplyser om at Hjelpetelefonen til Mental Helse er 116 123 hvis du trenger noen å snakke med etter å ha sett dette programmet. 
",1
"Dumt at de må snakke et fremmedspråk når de er i livsfare
Ellers er «22 July» en samvittighetsfull film. 

FILM: 
Det ligger en hinne, en tynn gardin, over Paul Greengrass’ versjon av 22. juli og hendelsene etterpå, og som skaper en avstand. 
Hinnen oppstår rett og slett fordi «22 July» er full av norske skuespillere som snakker engelsk. 
Folk løper for livet, de leter etter barna sine på sykehuset, alt mens de snakker med aksent på det som er et åpenbart fremmedspråk, enklere enn slik de ellers ville ordlagt seg, med færre idiomer, referanser og muntlige uttrykk. 
Det føles ikke spontant. 
Det virker fremmedgjørende. 
Det gjør det så åpenlyst at de bare later som. 

Det oppstilte 

Det vil nok gjøre at «22 July» vil være interessant for flere av verdens millioner av Netflix-abonnementer når den slippes senere i høst, men det vil samtidig føre til at mange av dem vil streve med å gå over barrieren som alle spillefilmer må bygge ned: 
Nemlig å komme dit at du tror det du ser er virkelig, selv om du vet det er oppstilt. 

Språket er ikke det eneste. 
Når forsvarerteamet først lytter til Breivik fortelle om en harmonisk barndom, og så snakker med omsorgsarbeiderne som var nær å gripe inn overfor familien, legger en av dem til: 
«Ikke akkurat bildet han selv tegnet». 
Denne typen unødige forklaringer av noe publikum akkurat har sett, er det flere av. 
Avisene, et engelskspråklig Dagbladet og den for meg ukjente referanseavisen «Norway Today», ser ut som sammenlimte A3-ark, ferske fra fargeprinteren. 

Intens Lie og Øigarden 

Castingen hjelper på. 
Anders Danielsen Lie, som spiller Anders Behring Breivik, og Jon Øigarden, som er Geir Lippestad, er begge skuespillere som klarer å være intense med små grep og fakter. 
Det er som om Breiviks tilfredshet og Lippestads forakt skinner av dem, som om det er noe de ikke klarer å holde igjen. 
Deres samtale om forsvaret er en av tre løp gjennom filmen. 

Et annet spor følger Jens Stolenberg, spilt av Ola G. Furuseth, som både har Stoltenbergs fakter og smale kinn. 
Eks-statsmininsteren får noe stemoderlig behandling her. 
Det legges stor vekt på manglene ved beredskapen som kom frem i Gjørv-rapporten, noe som her helt fair, men mindre på det han gjorde som han ble så berømmet for; ordene han fant da de trengtes som mest, og møtene med de som ble rammet. 
I tillegg følges Viljar Hanssen (Jonas Strand Gravli) og foreldrene hans (Maria Bock og Thorbjørn Harr), som alle tre ser passelig herjet ut, uten at man mister følelsen av at de virkelige stormene skjer på innsiden av dem. 

Men scenene på sykehus og med de pårørende er underlig strunkne og beherskede, der fedre, mødre og søsken står rett opp og ned og forteller om hvem og hva de har mistet. 
Sammen med språket bidrar instruksjonen til at følelsen av fortvilelse ikke helt trenger gjennom. 

Samfunnsfortelling 

Samtidig er dette en film der fortellingen på individnivå er mindre viktig enn samfunnsfortellingen. 
I dette er «22 July» en balansert og anstendig film. 
Selve strukturen i filmen er fint talende uten at det blir bombastisk. 
Det Greengrass virker å ville vise frem, er hvordan Breiviks ideer på ingen måte ble stuet inn i fengselscellen sammen med ham, men har spredd seg - samtidig som institusjonene i det norske samfunnet, og da særlig rettsvesenet, rolig og uten å miste hodet eller fire på prinsippene faktisk klarte å håndtere en skikkelse som ham. 

Heroismen i «22 July» er heroismen til mennesker som ikke slutter å gjøre jobben sin. 
Det er ikke tilfeldig at både advokater, kirurger, politimenn, fengselsbetjenter og lokalpolitikere som Viljars mor vises frem mens de jobber, og gjør sitt for at hjulene skal gå rundt én dag til. 

Ikke spekulativt 

Regissøren ser filmen som en direkte kommentar til fremveksten av høyreradikalisme og med uttalt henvisning til alt-right-bevegelsen i hjemlandet. 

Så vil det være noen forenklinger som nok vil lugge for et norsk publikum. 
Her blir den første psykiatriske evalueringen av Breivik sett bort fra tilsynelatende kun fordi konklusjonen ikke passet med et allment ønske om å straffe, og uten at diskusjonen om hvorfor kommer med. 
«Retten prøver å gjøre det som er best for Norge», sies det strengt når rapporten ikke blir lagt til grunn. 
Mon tro om dét ville vært tilstrekkelig argumentasjon. 

Angrepet på Utøya er, naturligvis, vanskelig å se på. 
Drapene skildres på nærmere hold enn i Erik Poppes «Utøya 22. juli», selv om kameraet ofte vender seg vekk i øyeblikket skuddene kommer. 
Men også dette er gjort rett frem, som en nødvendig oppgave, ikke som noe som føles spekulativt. 
Det dveles ikke. 

I møte med en uhyrlig handling som liksom ikke passet inn i måten man pleier å gjøre det på -- hvordan sikre noens rett til å bli hørt uten å gi dem enn plattform? 
-- er det som om filmskaperen følger anbefalingene fra institusjonene han skildrer. 
Det er mulig å høre og se noen, og så dømme dem.. 
",1
"The Addams Family med piggsko
Bedre idrettsdokumentar er det ikke mulig å oppdrive i kongeriket innenfor denne feelgoodsjanger. 

TV: 
Familien paa Gilje, The Addams Family, familien Ashton og La Familia må ha oss 1500 meter unnskyldt, men vår favorittfamilie er nå La Familien Ingebrigtsen. 
På godt. 
På vondt. 
På alt. 
Makaløst. 

Lørdag kveld er det nemlig sesongpremiere på «Team Ingebrigtsen, del 2» der vi følger denne helt spesielle familien fra høsten 2016 og fram til nå. 

Dette er en dokumentar i kategorien som både er tåreframkallende feelgood når det er konkurranser, men her er det også et vell med svette, rutiner, latter, oppturer, skader, knallharde treningsøkter, nye kjærester, nyfødt barn, hurra-meg-rundt, beinhard disiplin, mye søvn, riktig kosthold, noen medaljer, gråt, humor og selveste hovedfar i huset, Gjert. 

Egne drømmer 

Som i forrige runde får vi igjen et helt unikt nærbilde, og sobert innblikk, i en familie som satser hardere, galere, bredere og bedre enn de aller fleste. 
Dette for at trioen Henrik, Filip og Jakob skal nå sine mål, høye mål. 
Bli best. 
Være på pallen. 
Sette nye rekorder. 
Oppfylle sin egne drømmer. 
På friidrettsbaner verden rundt, og særlig på Bislett. 

I år har vi da også sett at Jakob den unge virkelig har vist at han er et helt unikt løpende talent, men vi skal selvsagt ikke glemme Filip heller. 

Han er også en utøver av ypperste klasse, og så er det Henrik som nok, bare han forbli helt skadefri, vil vise at han egentlig er den klart beste. 
De tre gutta driver hverandre. 
De drivere hverandre nesten til vanvidd, nei, de driver faren Gjert nesten til det. 

Lille Ingrid 

Han som er en ganske så unik far og innpisker, trener og moralsk vokter, bad guy & good guy og en helt spesiell motivator uten like for gromgutta, og etter hvert for vesle Ingrid som også bestemmer seg for å satse. 
På løp. 

Ingrid er 11 år, og etterhvert da får hun sitt eget treningsprogram satt opp av pappa, hennes egen vilje. 
Gjert som aldri selv var en friidrettsutøver og som ikke har noen formell trenerutdannelse. 
Men, alle som følger med i norsk idrett veit for lengst at hans metoder må være ganske så bra når vi ser på hva trioen foreløpig har utført, og vi gleder dermed oss til fortsettelsen. 
I VM og OL. 

Det er mange som nok vil mene mye om hvordan denne storfamilien holder på. 
Unorsk? 
Ja, men det er bra det. 
Med mor Tone som et solid anker i familien, men hun er også sjefen for motivasjon tribunelangs. 

Steinbra 

Det som fanger denne seer mest er blandingen av å være med på alt uten at det blir kleint, putefjernsyn som det er mer enn nok av overalt i media. 
Henrik viser også fram sine meget myke sider. 
Han frir på Operataket og han blir far. 

Jakob får kjæreste som glir rett inn i Team herlig Kokos, og det er ikke lett når du har en Gjert som måler deg opp og ned for å se om hun tilfører ro og energi. 
Eller det stikk motsatte. 

Dette er steinbra idrettsreality-TV fra en familie som virkelig står samlet i solskinn, sludd og stormkast. 
Det er også mye humor å spore også blandet mye smerte og ditto hjerte. 

Team Ingebrigtsen fortjener ikke hoderisting, men de fortjener respekt og høylytte heiarop. 
Hvis ikke pappa Gjert blir årets trener under Idrettsgallaen 2018 – han var nominert i fjor – så er det noe som er helt jantelovfeil i dette diagonale vinterlandet. 

Familien Ingebrigtsen, sammen med gullgutten Karsten Warholm, har i løpet av noen få år gjort at interesse for å følge friidrett er godt og flott voksende. 
Tusen takk, men du Gjert: 
Jeg trenger å slanke meg mye for å bli nestbest i stille lengde. 
Ledig tid? 

Anmeldelsen er bygd på de to første episodene av totalt seks. 
",1
"Denne serien gjør nok ikke kampen mot islamofobi noen tjenester
«Jack Ryan» prøver kanskje å redde verden, men gjør ikke så mye innsats for å forandre den. 

Tom Clancy, alle fedres flyplasskiosk-favoritt, rakk å skrive godt over et dusin spenningsromaner om CIA-analytikeren Jack Ryan, godt fundert i et realistisk geopolitisk og militærteknologisk landskap, før sin bortgang i 2013. 
Den første overgangen fra papir til levende bilder skjedde i den fabelaktige kald krig-thrilleren «Jakten på Rød Oktober» (1990), da med Alec Baldwin i hovedrollen. 
Siden har Harrison Ford, Ben Affleck og Chris Pine alle gestaltet rollen på kinolerretet. 
Ettersom det meste av spesialeffektfri spenning med en målgruppe eldre enn russ har blitt skvist ut av kinosalen til fordel for helter med kondomdrakt og kappe, er det naturlig at kildemateriale som Clancys finner et nytt hjem andre steder. 
Med «Tom Clancy’s Jack Ryan» beveger de seg over til tv-skjermen, via Amazons fortsatt temmelig ferske strømmetjeneste Amazon Prime. 
De har tydeligvis såpass tro på investeringen sin at de allerede fire måneder før premieren ga tommel opp til en sesong to. 

Tilliten er ikke helt malplassert, for «Jack Ryan» er en underholdende og lett fordøyelig affære, som gjør omtrent akkurat det du forventer, og ikke så veldig mye mer (eller mindre, for den saks skyld). 
Det er all grunn til å tro at fedre der ute i det ganske land kommer til å kose seg med denne serien. 

Kontorrotte 

Ryan spilles denne gangen av John Krasinski, best kjent som Jim fra amerikanske «The Office», som også i denne serien starter som kontorrotte. 
Han har ansvar for å spore mistenkelige økonomiske transaksjoner, noe som i første episode (regissert av Morten Tyldum) setter ham på sporet av en potensielt ukjent islamistisk terrorleder, Suleiman, som virker systematisk og intelligent nok til å kunne bli «en ny Bin Laden». 
Ryan møter naturligvis motstand oppover i systemet, ikke minst fra avdelingens nye sjef Jim Greer (Wendell Pierce, fra «The Wire»), inntil det viser seg at han naturligvis hadde rett likevel, og så bærer det ut i felten i Midtøsten så Krasinski kan få være litt actionhelt, og Ryan kan få rippet litt opp i sitt posttraumatiske stressyndrom fra tiden i Afghanistan. 
De to neste episodene følger en klappjakt på Suleiman, der Ryan synes å være den eneste som forstår at for å forutse hans neste trekk er vi nødt til å skjønne hvordan han tenker. 

Krasinski har en hvermannsen-vibb ved seg som kan minne litt om Tom Hanks (likevel uten helt de samme skuespillerevnene), som gjør ham godt egnet til å forankre thrillerplottet og actionscenene i virkeligheten. 
Samspillet mellom ham og Pierce er underholdende, og serieskaperne vet hvordan de skal holde drivet oppe og samtidig tegne fargerike og sympatiske karakterer. 
Så er også seriens ene showrunner, Carlton Cuse, en av mennene bak «Lost». 

Gutteklubb 

Seriens fokus på arabere og muslimer som nærmest utelukkende skurkete og terrorivrige gjør nok ikke kampen mot islamofobi noen tjenester, dessverre (se også: 
«Homeland»). 
Men i det minste bygges karakteren Suleiman (Ali Suliman) ut som et flerdimensjonalt menneske med en reell og forståelig motivasjon bak blodtørsten sin. 
Clancys litteratur har vel aldri blitt beskyldt for å problematisere USAs moderne imperialisme, så sånn sett er det vel i grunnen prisverdig at «Jack Ryan» viser konsekvensene av for eksempel droneangrep, både geopolitisk, hos de rammede og hos dem som faktisk fører dronen. 

Universet hans har dessuten alltid vært en gutteklubb, så kvinnene her spiller naturligvis annenfiolin, enten som potensiell kjæreste med personligheten «flink lege», eller som lojal, muslimsk kone med personligheten «undertrykt, men stoisk». 
Det er altså all grunn til å tro at mødre i det ganske land kommer til å kose seg mer med (den langt bedre og mer nyskapende) «Killing Eve». 

(Anmeldelsen er basert på de tre første episodene.) 
",1
"Snakkeshow til å bli klokere av
Men, det var jo aldri fare på ferde ettersom Anne Lindmo fra Bærum og Toten vet hva hun holder på med: journalistikk 

TV: 
Anne Lindmo på en tacofredag? 
Eller Anne Lindmo på en tilfeldig lørdag? 
Anne Lindmo er faktisk like bra uansett kveld. 
Hun er dønn proff. 
Hun er en gjennomført journalist med en god stab i ryggen. 
Nå er hun puttet inne i den etter hvert så berømte «Gullrekka» på NRK1 med premiere fredag kveld. 

Og, tok hun godt vare på pratestafettpinnen etter flinke Fredrik Skavlan? 
Selvsagt. 
Vi tvilte vel egentlig aldri på det. 
Anne Lindmo har lang fartstid med nettopp slike, litt utdaterte, prateshow som dette, og i de siste åra har hun hattlørdagskvelden etter Skavlan der hun har holdt en stødig og kanskje bedre kurs. 

Hardtslående 

Hun har nå og da mer spennende og uforutsigbare gjester, er kanskje litt mindre kommers og hun evner å være både en slagferdig glamourjournalist samtidig også silkemyk og litt hardtslående reporter. 
Hun stiller ofte gode spørsmål og evner å følger opp hvis gjesten forsøker å vri seg unna. 
Hun gir seg ikke uten fin kamp, men hun dveler ikke for mye når ting sklir ut. 
Det er bra. 

Hennes første gjest var tidligere fiskeriminister Per Sandberg. 
Det ligger selvsagt nedfelt i talkshowets DNA at sommerens største politiske se og høriske-dustesak skal være Lindmos headliner. 

Leve lykkelig 

Som anmelder av Lindmo skal jeg ikke si mye om hvordan Sandberg framsto, men det er vel kanskje lov å si at etter at hans og kjæresten i høst kommer med sin versjon av det som skjedde i sommer og etterpå i parets fellesbok, greit nok. 
Og så kan Per og kjæresten leve lykkelig i alle sine dager. 
Nok Per nå. 

Hadde vi våget ville vi kanskje ha skrevet, som en tidligere kommentator i VG en gang skrev om en norsk fotballprofil: 
Per, du er en selvforherligende tufs. 
Men, Lindmo gjorde vel kanskje et av de beste intervjuene vi har sett med Sandberg etter at han gikk av som minister. 
Det er slik en journalist – i beste sendetid – skal oppføre seg og jobbe. 
Bravo? 
Jepp. 
Det var bare et par ganger hun kunne vært mer pågående mot Trøndelags Nelson Mandela. 

Gjestene avgjør 

Et snakkeshow er alltid avhengig av gjestene for at det skal engasjere og være noe vi gidder å bruke tid på. 
Lindmos første på fredagskvelden var akkurat sånn passe midt på treet, nei faktisk litt over. 
Neste gjest var sjarmerende nok, Vegard Harm, et sosiale mediefenomen fra Stokke i Vestfold må vite. 
Han har som sagt sin sjarm og i små doser er han nok morsom for alle andre enn oss med grått føkkings hår, men han har kanskje ikke nok substans til annet enn å være en ganske okay døgnflue. 
Men, hvem veit i dagens sosiale medier-kaos der ute? 
Vi har tatt grundig feil før. 

Bannskap er gøy 

At en språkprofessor, Ruth Vatvedt Fjeld, er ute med ei bok om banning og dets historie, ja, det er interessant for oss over middagshøyden. 
Vi som banner for å leve. 
Lindmo og hennes stab skal ha for at de våger, og vil ha gjester som ikke på død og liv er formaterte, men som også har fagkunnskap de kan øse av. 
Mere! 

Siste gjester ut var ekteparet Sigvart Dagsland og Karoline Krüger. 
Sigvart var 16. januar i år involvert i en meget alvorlig trafikkulykke som endte ganske så ekstremt, men heldigvis uten at noen av de fire som satte i de to bilene omkom. 

Sigvart har brukt langt tid, og må bruke mer tid, på å trene seg fullt opp igjen. 
Nå snakket ekteparet rolig ut om øyeblikket, skadene, angsten, smertene, tåka, opptreningen og rosende godt om det norske helsevesenet, noe som gjør at vi nesten får trua tilbake på deler av menneskeheten. 
De rundet av med en fellessang, og vi kan bare si: 
Takk Anne. 
Takk Sigvart og Karoline. 
",1
"Det er så flau stemning at du må snu deg vekk fra skjermen
«Love Island» står ikke til forventningene. 

Det vakte stor oppsikt da realityprogrammet «Love Island» ble lansert med selveste Tone Damli Aaberge som programleder tidligere i sommer. 

Flere har omtalt programmet som et «skandaleshow» i forkant av lanseringen, men her jeg sitter og ser på de ti deltakerne som nettopp har sjekket inn, er ikke skandale det første som treffer meg. 
Snarere tvert imot. 

Kanskje har jeg allerede blitt påvirket av reality-sirkuset «Ex on the Beach», hvor deltakerne allerede i første episode ryker i tottene på hverandre, har sex i luksussuiter, og kaster drinker i speil. 
Da jeg så «Ex on the Beach» tenkte jeg at realityen var på full fart tilbake slik vi kjenner den, men «Love Island» blir som en litt tammere versjon av det vi allerede finner der ute. 
Det når rett og slett ikke opp. 

Programmet prøver likevel hardt, da de åpner med en morsom kommentatorstemme som viser deg rundt på hotellet, det eneste problemet er at kommentatoren ikke er morsom. 
Overhodet. 
Han slår spøker om amerikansk politikk, og forsøker å sammenlikne valget av par inne på luksushotellet, med presidentvalget i USA. 
Det faller helt gjennom. 

Etter at kommentatoren har takket for seg, står Tone Damli Aaberge der i en hvit og flagrende sommerkjole. 
Huden er solbrun, og hun smiler sitt hviteste smil. 
Hun snakker med silkemyk vestlandsdialekt om kjærlighet. 
De andre jentene setter seg ned og snakker småsjenert om seg selv, mens nylakkerte negler tviholder rundt champagneglassene de har fått utlevert. 
Det er noen usikre latterpauser underveis. 

Jeg sovner nærmest i sofakroken. 

Så er det guttas tur, og jeg våkner nesten til liv da noen solbrune magemuskler dukker opp på skjermen akkompagnert av fengende musikk. 
Det faller likevel raskt gjennom. 
De skal ha for at de prøver å være annerledes. 
Det er ikke bare modellansikter og veltrente kropper på skjermen, og flere av deltakerne viser ydmykhet og svake sider. 
Det blir på mange måter mer gjenkjennelig enn andre realityprogrammer der ute. 

Problemet er at dette er skikkelig «pute-tv». 
Det er til tider så flau stemning at du må snu deg vekk fra skjermen. 
Det hjelper heller ikke at mikrofonene er så sensitive at de plukker opp hvert minste nervøse pust. 

Allerede inn i første reklamepause er jeg forvirret rundt reglene til programmet. 
Jentene skal møte guttene for første gang, og får beskjed om at de kan ta et skritt fram om det er en av guttene de vil stå med. 
Likevel står gutten fritt til å velge en annen jente. 
Men, om gutten har valgt ei jente, kan den aktuelle jenta likevel gå et skritt fram for å velge en annen gutt. 
Gutten som da har valgt henne må vente til slutt med å få velge en ny partner. 

Alle ser forvirret på Tone. 
Hva mener hun egentlig? 
Det får meg til å tenke på snuttene vi har sett i forkant av programmet. 
Ingen av deltakerne er helt klar over reglene, og hvordan man egentlig vinner «Love Island». 
Etter å ha sett denne introen føler jeg med dem. 
Er det virkelig nødvendig å gjøre det så vanskelig? 

Artikkelen fortsetter under videoen. 

Etter den noe forvirrende første parseremonien, kommer Tone med en avsløring i et forsøk på å skape noe etterlengtet drama inne i luksusvillaen. 

– Dette er «Love Island», og dere er selvfølgelig ikke de eneste som leter etter kjærligheten, sier hun før det kutter til nok en reklamepause. 

Overraskelsen er ikke større enn at det kommer inn en ny jente, som mener at hennes største fordel er at hun lukter «sykt godt». 
Dessuten ler hun mye, og har et stort behov for å forklare at hun ikke er «desperat». 

I løpet av første episode har vi ikke sett noe annet enn en gjeng smånervøse mennesker som fomler rundt og stiller seg bak partnere de egentlig ikke er videre tiltrukket av. 
Det har verken vært noe gråting, krangling, og ikke så mye som hint til flørting. 

Jeg sitter igjen med inntrykket om at «Love Island» faller mellom flere stoler. 
De har hentet litt fra «Jakten på kjærligheten», litt fra «Paradise Hotel», og litt fra «Ungkaren», men kan ikke måle seg med noen av dem. 

De har rett og slett ikke bestemt seg helt for hvem de skal være, og sitter igjen med en slags identitetskrise. 
De forsøker seg på den raske klippinga vi kjenner fra «Paradise Hotel». 
I det ene øyeblikket snakker deltakerne om at de liker damer med skikkelig rumper, men i det neste snakker de om ekte kjærlighet som varer i over 60 år. 
Det skifter for raskt mellom provoserende utsagn, og ektefølte øyeblikk. 

Det fører dessverre til at vi ikke får noe uttelling for noe av det. 

Kjære TV3, hold dere til Triana Iglesias og konkurranselystne mennesker på solkysten av Mexico, det kler dere så mye bedre. 
",0
"Grundig og medrivende om en av Norges største drapsgåter
Drapsgåten Birgitte Tengs egner seg perfekt for true crime-sjangeren. 

TV2s nye true crime-dokumentarserie i ni deler, «Hvem drepte Birgitte?», tegner til å bli en medrivende og grundig affære. 
I hvert fall om de to første episodene holder det de lover. 

Serien er basert på boken fra 2015 ved samme navn, skrevet av den SKUP-vinnende journalisten Bjørn Olav Jahr. 
Han står også som regissør her, sammen med produsent Bjørn Eivind Aarskog, og de to serieskaperne har gravd dypt og systematisk i hva som egentlig skjedde da 17 år gamle Birgitte Tengs ble drept på Karmøy for snart et kvart århundre siden. 

Kjent historie 

Hovedtrekkene i historien er nok kjent for de fleste, og inneholder alle de makabre, pikante og mystiske elementene som gjør at en slik forbrytelse fester seg i den kollektive hukommelsen vår: en lyshåret, ung jente fra bedehusmiljøet på Karmøy som – i følge en rørende hverdagsanekdote fra faren – ikke engang ville skade en maur, blir revet bort fra et lite lokalsamfunn der alle kjenner alle. 
Kort tid etter blir fetteren mistenkt og innrømmer til og med drapet, før han trekker tilståelsen, blir frikjent i straffesaken, men likevel dømt til å betale erstatning. 

I ettertid skal det ha blitt avslørt mangler og kritikkverdige forhold i politiets etterforskningsarbeid, og skyldspørsmålet står den dag i dag fullstendig åpent. 
Alt ligger med andre ord til rette for et medrivende (og til dels opprivende) norsk tilskudd i den populære true crime-sjangeren. 

De to første episodene tar for seg handlingsforløpet den skjebnesvangre natten, det umiddelbare sjokket og sorgen i lokalsamfunnet, medietrykket fra rikspressen, samt den begynnende etterforskningen som raskt snevret seg inn mot fetteren som hovedmistenkt. 
For de som har saken friskt i minne vil dette kanskje oppleves som gammelt nytt, men for undertegnede, som hverken har lest Jahrs bok, hørt VGs podcast om samme tema, eller var gammel nok til å følge saken tett i 1995, var dette oppslukende saker. 

Samvittighetsfullt 

Det skyldes ikke minst det omfattende og samvittighetsfulle arbeidet som er lagt ned i serien. 
Sentrale aktører i etterforskningen, mediedekningen, vitner, venner og pårørende har bidratt med intervjuer. 
Mest fremtredende er Birgittes far og fetterens far, som åpner seg for kamera i noe som må ha vært en særdeles smertefull og retraumatiserende prosess. 
Med et par unntak der serieskaperne virker å melke gråtkvalt stillhet litt for lenge, er dette respektfullt og nøkternt formidlet. 

Arkivmateriale fra 1995 er også flittig brukt, og krimdokumentarens store akilleshæl – dramatiserte rekonstruksjoner – er heldigvis tålelig nennsomt gjort og unngår for det meste å bli ufrivillig komiske. 

Høye forventninger 

Lerretet som blekes virker å være stort, og foruten de menneskelige tragediene og krimetterforskningen blir serien også et fascinerende dykk inn i en svunnen medievirkelighet av papiraviser, fasttelefoner og et nyhetsdøgn som kretser rundt dagsrevyer og morgenaviser, ikke rundt en tjuefiretimers, uavbrutt strøm av konfliktskapende klikkagn som kjemper om å komme gjennom støyen. 

Det ligger implisitt i cold case-sjangerens struktur at de første aktene dekker allerede kjent materiale. 
Siden TV2s presseavdeling valgte ikke å sende ut flere episoder til anmeldelse er det vrient å si hvor potent, oppsiktsvekkende og potensielt spekulativt Jahrs og Aarskogs videre gravearbeid vil være. 

Men forventningene er høye til hvilke potensielle gamechangers som vil komme på banen når serien etter hvert beveger seg fra kjent til ukjent farvann. 

(Anmeldelsen er basert på de to første episodene.) 
",1
"Verdens supreste kjernefamilie
Oppfølgeren er like stilig og lekker. 

FILM: 
Ingenting er så amerikansk som superhelter. 
Batman, Spiderman, you name it. 
Ikke desto mindre vakte det begeistring – og debatt! – da Pixar lanserte en hel kjernefamilie av superhelter i 2004 – «De utrolige». 
Wow! 
De var stilige, uttrykket var lekkert, og filmen våget til og med å gjøre aldri så lite narr av superheltfenomenet. 
Megasuksessen ble ikonisk. 

På alvor 

14 år seinere er regissør Brad Bird tilbake med «De utrolige 2». 
Den fortsetter der den første slapp; den er stilig, den er lekker - og stadig gjenstand for ideologisk debatt i USA. 
Snakk om å ta animasjonsfilmer på alvor! 
Vi skal komme tilbake til – det eventuelle – budskapet. 

Forbudt 

Den utrolige familien kan som vanlig ikke la være å gripe inn når urett, bankran og slikt skjer, selv om all superheltvirksomhet er blitt forbudt av myndighetene. 
De blir arrestert og hensatt til kjedsomheten på et motell, helt til en trillionær og hans kreative søster dukker opp og vil lansere en kampanje for å rehabilitere og legalisere superhelter. 
Til dette bruk trenger de fru Utrolig, Elastika, som frontfigur. 
Hr. Utrolig blir henvist til noe så forsmedelig som barnepass. 
Vi er på 1960-tallet, så dette er å tape ansikt for en supermann. 

Baby og grevling 

Det er jo ingen overraskelser i superheltfilmer, så hele familien må trå til med sine superkrefter for at kabalen skal gå opp. 
Selv babyen viser seg å være genspleiset i en futuristisk himmel. 
Nydelige scener med et gurglende bleiebarn i nærkamp med en grevling, gir et pek om hva vi har i vente i kommende oppfølgere. 

Ayn Rand 

Motoren i filmen er mannen som må gjenopprette sin status som forbigått av en kvinne. 
Sååå 1960, men like morsomt i dag? 
Dette er likevel ikke gjenstand for den ideologiske Utrolig-debatten i USA. 
Den spør i stedet om filmen er propaganda for Ayn Rands filosofi? 
Altså alle Frp’eres guru som forfektet at supermennesker ble hemmet av statlig innblanding? 
Til alle andre, barn og voksne, sier jeg heller: 
Nyt filmen. 
",1
"Latterliggjør rasismen i USA
Spike Lee har en tydelig agenda. 

FILM: Ku Klux 
Klan er kanskje den mest skremmende varianten av voldsrasisme som fortsatt finnes i USA, med sin historie av korsbrenning, lynsjing og drap på ikke-hvite amerikanere. 
Er det mulig å le av dem? 
Spike Lee klarer det i «BlacKkKlansman». 
Bruken av satire i denne utrolige historien om en svart politimann som infiltrerer KKKs lokallag i Colorado, demper ikke harmen. 
Men latter kan være et effektivt våpen. 

Sann historie 

Filmen er dessuten basert på en sann historie. 
Afro-amerikanske Ron Stallworth (i filmen spilt av John David Washington) jobbet som sivilspaner i et helhvitt politikorps på 1970-tallet, da han klarte å bli mottatt med åpne armer i KKK. 
Selveste sjefen, «Grand Wizard» David Duke, kom til innvielsesseremonien hans. 
Stallworth fikset det med en stand-in. 
Selv godsnakket han med rasistene pr. telefon. 
Til møtene sendte han en jødisk kollega (Adam Driver). 
De to opplagte hatobjektene - svarte Ron og jødiske Ron - illuderte begge så overbevisende som ekstreme rasister at selv David Duke (Topher Grace) lot seg lure. 

Charlottesville 2017 

KKK-rasistene er jo ikke akkurat glupe, slik Spike Lee framstiller dem. 
Forfylla fengselsfugler, fanatiske, paranoide og halvt tilbakestående, med et vokabular og et menneskesyn som en Hitler ville bifalt. 
Innimellom henfaller de til fraser som er frysende gjenkjennelige, av typen «America first» og «Make America great again». 
Spike Lee er ikke den som unnlater å trekke linjene til vår egen tid. 
På slutten av filmen klipper han inn dokumentariske scener fra den voldelige rasistdemonstrasjonen i Charlottesville i august i fjor – og president Donald Trumps apologetiske reaksjon på den. 

Alternativ kraft 

Spike Lee har en tydelig agenda, og «BlacKkKlansman» er et høydepunkt i hans mangfoldige karriere. 
Fra filmer som «Do The Right Thing» på 80-tallet, via Malcolm X-filmen på 90-tallet og den dokumentariske TV-serien om orkanen Katrinas ødeleggelse i New Orleans, har Lees produksjonsselskap 40 Acres and a Mule vært en alternativ kraft i amerikansk film og samfunnsdebatt. 
Det trengs mer enn noensinne. 
",1
"Stemningsfull thriller om å falle for den uskikkelige gutten
Villdyret våkner i «Beast» 

FILM: 
Det er grenser som ikke bør krysses. 
Men vet du egentlig når det skjer? 

«Beast» er en stemningsfull thriller om ung romantikk som raskt får noe forkvaklet over seg. 
Men det begynner i solskinnet. 
Moll (Jessie Buckley) står i lysegul kjole i familiens hageselskap og er misfornøyd. 

Hun er klar over at hun på ingen måte lever opp til ønskene og kravene hun er omgitt av. 
Så møter hun den handlekraftige Pascal (Johnny Flynn), som har rifle og sprit i bilen og jord under neglene. 
Første gang han er hjemme hos Moll klamper han inn med møkkete sko på morens hvite teppe, og Moll elsker det. 
Det skal vise seg at hun selv har en aggressiv fortid. 

Samtidig går en seriemorder løs på det lille, forblåste Jersey og dreper unge kvinner, og snart antyder politiet at Pascal er den de har i søkelyset. 

Mørk romantikk 

Debutantregissør Michael Pearce klarer å la bildene fra det moderne, fattigslige Jersey gjennomsyres av noe eldgammelt og gotisk. 
Hjemme hos Moll går alt i lyse farger, hvitt, gult og beige, men mørket er ikke langt unna, og synes å trenge seg ut av henne fra innsiden. 

«Beast» er tett av symboler, som det tykke, mørke håret Moll napper ut av halsen. 
Livet er en kamp for å holde det dyriske på avstand. 
Moll og Pascal finner sammen i en mørk romantikk, en tanke om at det er de to mot en prektig og dømmende verden som ikke forstår dem. 
Men Moll må innrømme overfor seg selv at hun ikke vet akkurat hvor mørkt Pascals indre er. 

Pussig politi 

Jessie Buckley er svært god. 
Hun lar være å overspille i en rolle som har scener som kan minne om en opera, og selv om det er henne seeren blir best kjent med, forblir hun uutgrunnelig til siste scene. 
Flynn lykkes i å være både dragende og genuint ubehagelig i en mindre rolle. 
Politiet i virkeligheten opptrer neppe slik politiet gjør her. 
Men det får gå. 
«Beast» minner uansett om en drøm, eller snarere om et mareritt. 
",1
"Glatter ikke over geniets mørke sider
«Bergman: 
Ett år, ett liv» beundrer geniet, men glorifiserer ikke mannen. 
Men den burde boret dypere 

FILM: 
Det var først da Ingmar Bergman skjønte at hans egne indre demoner måtte være med å lage filmene hans, at han kunne bli historiens kanskje viktigste filmskaper. 
Dette er den bærende ideen i «Bergman: 
Ett år, ett liv», og den tidfester også akkurat når dette skjedde: 1957, da en plaget og arbeidsnarkoman Bergman lager «Det syvende segl», «Herr Sleeman kommer» og «Jordbærstedet», samt en teateroppsetning av Molieres «Misantropen». 

Inn i myten 

Regissør Jane Magnusson bruker 1957 som et springbrett for å se forover og bakover i tid, og peke på hvordan linjene utvikler seg i et liv som er motsetningsfylt og myteomspunnet. 
Myteomspunnet er det ikke minst fordi Bergmans stadige selvbiografiske fortellinger ikke alltid var pinlig sanne, noe som skaper utfordringer for alle som skal dykke ned i dem. 

Magnussons ide er distinkt og god. 
Hun er også usentimental i omgangen med den tårnende legenden: 
Ikke ute etter å ta ham, men heller ikke interessert i å glatte over Bergmans mer ubehagelige sider. 
Ungdommens begeistring for Hitler er med. 
Avsnittet om Bergmans bøllete oppførsel i teater-Sverige, og om smiskekulturen som oppsto fordi alle ville spille for ham, er et av filmens beste. 

Vekker appetitten 

Det komplekse forholdet til kvinner belyses fint: 
Både Bergmans store erotiske appetitt og forbruk, og evnen og interessen for å lage sammensatte filmportretter av kvinneskikkelser som han ga mange av sine egne kvaler. 
Andre steder er det som det springer og sklir. 
Igjen kommer historien om det vanskelige forholdet til den strenge prestefaren, som hadde slik innflytelse over Ingmars liv. 
Men hvorfor og hvordan er det vanskelig å få grep om. 
Her og der burde Magnusson boret dypere. 
I stedet vender hun tilbake til navet og understreker på ny: 
Ja, 1957, altså. 
Derfor tilfredsstiller hun ikke helt appetitten hun vekker. 
",1
"Utsøkt av Emma Thompson
«En dommers dilemma» er et dannet britisk drama som vet at dannelsen kan være problematisk 

FILM: 
«En dommers dilemma» er et dannet britisk drama som er svært klar over den britiske dannelsens blinde flekker. 
Og voksne Emma Thompson-fans på jakt etter skikkelige filmer som handler om noe kan bare bestille billetter først som sist. 
Thompson er utsøkt. 

Hun legger for dagen den særlige blandingen av ytre beherskelse og indre storm som hun er blitt elsket for i filmer som «Fornuft og følelser». 
Det er fascinerende hvordan tilskueren alltid ser på Thompsons ansikt at hun strever, selv om hun fremstår som om hun har full kontroll. 
Eller nesten full. 

Dum tittel 

«En dommers dilemma» er basert på Ian McEwans roman «Barneloven». 
På engelsk heter filmen det samme som romanen, og det burde den også gjort på norsk. 
Ingen trenger drønnet av pompøsitet i en tittel som forkynner med utestemme at her handler det jammen om eksistensielle problemstillinger. 

Men det handler altså jammen om eksistensielle problemstillinger. 
Thompson spiller dommeren Fiona Maye, som får to utfordringer kastet i det kappekledte fanget samtidig. 
For det første forteller mannen hennes (Stanley Tucci) at han er lei av et goldt og sexløst samliv og at han vil ha en affære. 
For det andre må hun felle en dom i en sak om en syttenåring i Jehovas vitner, Adam (Fionn Whitehead), som ikke vil ta imot blodoverføringen som trengs for å bekjempe leukemien som herjer i kroppen hans. 
I begge tilfeller oppstår diskusjoner om rett og galt, og om hvordan man begrunner sine egne verdivalg. 

Rasjonell og irrasjonell 

Dessuten presenterer filmen en situasjon som har opptatt forfatter McEwan i flere tiår: 
Den rasjonelle som vippes av pinnen i møte med det irrasjonelle. 
Den religionskritiske McEwan er på ingen måte med på den religiøse argumentasjonen, men både romanen og filmen peker fint på at også de sekulære og tilsynelatende fornuftsstyrte kan være blinde for irrasjonaliteten i seg selv. 
Også de reagerer instinktivt på urett, før de kan argumentere for hvorfor det ikke er riktig, men deres instinkter har høyere status enn de troendes. 

De høye dømmer de lave 

For klassemotsetningene ligger og gnisser mot hverandre gjennom hele «En dommers dilemma». 
Juristene i historien prøver å tjene loven samvittighetsfullt. 
Men det er også åpenbart at de er en dannet klikk, et embedsmannsborgerskap som feller sine dommer over medlemmer av de lavere lag. 
Dette er mennesker som gjerne er amatørmusikere på høyt nivå samtidig som de har høye posisjoner i rettsvesenet. 
Det er vanskelig for Fiona å forstå at selv en begavet syttenåring som Adam synes den gudløse moderniteten er så krevende å navigere i. 
Unge Fionn Whitehead matcher Thompson godt; han er både engleaktig og litt nifs, sårbar og uforutsigbar. 

Med så mye godt råstoff er det nesten utilgivelig at «En dommers dilemma» i brå øyeblikk er ganske teit. 
Det verste er når Fiona på en scene finner ut hva hun må gjøre og umiddelbart avbryter seg selv og forsvinner, en filmklisjé som veteranregissør Richard Eyre burde følt seg for god for. 
Noen overtydeligheter i manus og regi er også mildt irriterende. 
Men vi er tross alt i en rettssal, og der er det som kjent mulig å bli frikjent ved å vise til galskap i gjerningsøyeblikket. 
",1
"Ny Netflix-serie leverer norgesreklame vi godt kunne vært foruten
Kunne ikke britene bare holdt seg hjemme? 

Trond Fausa Aurvåg fortjener en skuespillerpris bare for å holde maska i alle de «norske» dialogene han har med sin islandske kollega Jóhannes Haukur Jóhannesson i «The Innocents». 
Netflix' nye paranormale, britiske ungdomsserie har allerede fått en del oppmerksomhet her til lands, ettersom store deler av den er spilt inn utenfor Bergen, og flere norske navn står på rollelista. 
Men ikke mange nok, dessverre. 

Skjønt, britiske seere er vel fornøyde bare de hører et visst antall harde konsonanter. 
At Jóhanssons «Steinar», og flere andre «norske» rollefigurer harker seg gjennom de sikkert møysommelig innøvde replikkene sine, uten at jeg skjønner halvparten av hva de sier, får vi nordmenn prøve å bære over med. 

Vi har tross alt fått med Aurvåg, samt Ingunn Øyen og Lise Risom Olsen i mindre biroller. 
Og vi kan glede oss over mange lange kamerasveip over majestetisk vestlandsnatur. 
Dette er norgesreklame av et helt annet kaliber enn da Tom Cruise flyttet Prekestolen til India. 

Eller, det kunne ha vært det, hvis selve fortellingen hadde vært noe å være stolt av. 
Etter å ha sett fire episoder av dette våset, tenker jeg at britene godt kunne holdt seg hjemme. 

Fantasy-kjærlighet 

«The Innocents» starter som en kjærlighetshistorie om de britiske tenåringene June og Harry, som rømmer hjemmefra for å «være de vi selv ønsker å være». 
Begge har det vanskelig hjemme, forstår vi. 
Han har tunge omsorgsoppgaver - han hjelper moren sin med å pleie en far med litt uklart sykdomsbilde. 
Hun har en far som overbeskytter henne langt utover normalen, men som lover å lempe på reglene når de straks skal flytte til et øde sted på Færøyene. 
Hva er han så redd for? 

Det er her fantasybiten kommer inn og overskygger det meste annet. 
For June er en «hamskifter», en etterkommer etter de gamle berserkene fra nordisk mytologi. 
Vi aner at det har noe med den norske mora hennes å gjøre, som forlot dem da June var liten. 
Evnene til June - eller forbannelsen, for hun kan ikke kontrollere dem - slår ut i full blomst allerede kort tid etter at de har reist hjemmefra. 

Naturromantikk 

Samtidig dukker det opp to rufsete norske karer som jakter på henne (Jóhannesson og Aurvåg). 
De er sendt fra et bokollektiv på det norskeste vestlandet, der Junes mor (finske Laura Birn) har søkt tilflukt. 
Her utøver en mystisk psykolog ved navn Halvorson (Guy Pearce) eksperimentell terapi på en gruppe hamskiftere, samtidig som de lever sammen i en naturromantisk og isolert tilværelse, med økologisk landbruk, hjemmestrikkede ullgensere og kaniner som flås på trammen. 
Velkommen til Norge! 

Jo da, så handler det om et isolert hippiekollektiv i fjellheimen. 
Men når Jóhannesson går på pub inne i byen, bestiller han knekkebrød med leverpostei og venter mellom laftede vegger i en bule som kunne stammet fra vikingtida. 

Det er ikke meningen at vi skal le av dette. 
Det største problemet med denne serien er nemlig ikke dårlig språk og lite troverdige detaljer, men at den tar seg selv så ekstremt seriøst. 
Humor og selvironi er viktige bestanddeler i nær sagt all populær fantasy, fra «Harry Potter» via «Ringenes Herre» til «Game of Thrones». 
Likevel ser det ut til å være det første som viker i mindre vellykkede fortellinger, der ambisjonene er større enn historien. 
Og «The Innocents» er et grotesk tilfelle. 
Gravalvoret gjennomsyrer alt, enten det handler om ungdommenes kjærlighet, foreldrenes desperasjon eller Halvorsons terapirom. 

Drømmen om «Twilight» 

Vel er de fleste av karakterene i en fortvilt situasjon. 
Men uten noen små corny detaljer, innforståtte vitser og utenomsnakk blir de ikke hele mennesker, bare ensfargede spillebrikker i en fortelling som strever med å gjøre seg interessant. 
Ambisjonen har nok vært å fenge ungdommen med en slags britisk-norsk «Twilight»-variant, og forhåndsomtalen bruker store ord om ung kjærlighet. 
Men «Twilight» var husmorporno for kidsa (og mødrene deres). 
En ublu flørt med farlig og ulovlig romantikk, proppet med seksuelle hentydninger og en kjærlighetshistorie mange kunne relatere til, når vi skreller bort det paranormale: 
Vanlig jente trekkes mot en gutt hun ikke kan få, og som hun iallfall ikke bør ligge med. 

«The Innocents» hopper over alt dette og venter at vi skal heie på ungdommenes dype kjærlighet fra starten av. 
Det er mye å be om, og krever langt mer enn litt fiolinmusikk og nærbilder av tårevåte øyne. 
Halvveis inn i serien er det fortsatt lettere å tro på berserk-myten enn på kjærlighetshistorien i denne serien. 
Uten at det er noen stor seier for nordisk mytologi. 
",0
"Tjelta imponerer i en rolle som må ha vært utmattende
Utsnittet er smalt, men «Blindsone» er tett og intens 

FILM: 
To tenåringsjenter går hjem fra håndballtrening og snakker sammen, om prøver, om foreldrene sine, om de andre jentene på laget. 
De er nesten identiske, slik tenåringsjenter kan være: 
Begge med langt hår i hestehale og blå jakke med hette med pelskant. 
De finner forskjellige måter å komplimentere hverandre og markere allianse, finne det som skiller dem fra de lagvenninnene som bare er opptatt av gutter. 
Det er så vanlig, så vanlig, men i løpet av kort tid skal en av de to ta et dramatisk valg. 

Likheten i det ytre var ikke likhet på innsiden. 
Ett av de store temaene i «Blindsone» er hvor lite man egentlig vet om det som skjer i hodet og hjertet til dem man ser hver dag. 
Har barnet det bra, eller går hun inn for å berolige og glede omgivelsene? 

Snus på hodet 

Samtalen mellom jentene er lang, den tar opp nesten tyve minutter av «Blindsone», som er laget med én eneste tagning og foregår i real time. 
Filmen på én time og 38 minutter gjengir akkurat en time og 38 minuter av hovedpersonenes liv. 
Vanligheten etableres før alt snus på hodet. 

Mesteparten av «Blindsone» foregår på sykehuset, der jentas mor Maria (Pia Tjelta), og etter hvert faren Anders (Anders Baasmo Christiansen) holder på å forgå av frykt og forvirring. 
Foreldrenes avmakt og fortvilelse stilles opp mot sykehuspersonalets profesjonelle ro: 
De fortviler og forlanger svar, sykepleieren (Oddgeir Thune), er rolig, trøstende og bestemt. 
Men både de pårørende og institusjonen har blindsoner. 
Begge erfarer at det er noe, noe avgjørende, de ikke har klart å hjelpe med hos et menneske som har vært i deres varetekt. 

Ingen hvile 

Rolleprestasjonene er imponerende. 
Pia Tjelta er til stede nesten hele tiden, i det som må ha vært en ekstremt krevende rolle, ikke minst fysisk: 
Maria hikster, hyperventilerer og besvimer, og filmens ene tagning betyr at Tjelta knapt har hatt noen mulighet til å gå ut av rollen og hente seg inn. 
Hun er fullstendig overbevisende. 
De voldsomme følelsesuttrykkene er én ting, men det er også verd å merke seg stillere øyeblikk, som ett tidlig i filmen, der kameraet dveler ved Tjeltas ansikt lenge akkurat idet hun innser at noe er fryktelig galt. 

Faren Anders reagerer først mer aggressivt, men aggresjonen er nært forbundet med en vanskelig hendelse i familiens fortid og følelsen av maktesløshet. 
Hvor vond denne historien enn er, er det alltid noe fint i å se skuespillere få oppgaver som fordrer en innsats utenpå det vanlige, og gripe tak i utfordringen med begge hender, slik Tjelta og Baasmo Christiansen gjør her. 

Krevende format 

Det man kan spørre seg om, er om formen med den ene tagningen egentlig passer så godt til denne historien. 
Real time er en fortellemåte som gir og tar. 
Formen kan være et fengsel, fordi man da blir nødt til å følge hovedpersonene fra sekund til sekund. 
I en historie der veldig mye av det som skjer, er knyttet til fortiden, etterlater et så smalt utsnitt seeren med mange spørsmål. 
Til gjengjeld blir det mange og lange scener med venting og hiksting, som virker mer betegnende for akuttsituasjoner som sådan enn denne spesifikke akuttsituasjonen. 

Samtidig er det ingen tvil om at Tuva Novotny, skuespilleren som her debuterer som regissør og auteur, gir et nært og oppslukende bilde av en traumatisk situasjon i en families liv, som det som tilskuer er lett å la seg sluke av. 
Måten familiens fremtid kommer frem på, er nennsom og kløktig. 
Når valget om denne fortellermåten først var tatt, er den svært godt gjennomført. 
Og når det etter hvert kommer noen lange, ordløse minutter, spør man seg, slik personen i bildet gjør, om man egentlig vet hva som foregår i sitt eget liv. 
",1
"Alle gode ting er ikke tre for mannen bak «The Simpsons»
«Disenchantment» er et eventyrland uten magi. 

Det er snart 30 år siden USAs lengstlevende situasjonskomedie «The Simpsons» så dagens lys, og nesten 20 siden serieskaper Matt Groening lanserte oppfølgeren sin, science fiction-parodien «Futurama». 
Nå har han fått fritt spillerom av Netflix til å lage sin tredje satiriske animasjonsserie, og denne gangen er det fantasy- og middelaldersjangeren som skal til pers. 

Etter å ha sett litt over halvparten av første sesong må jeg dessverre si at «Disenchantment» er en aldri så liten skuffelse, en blek skygge som aldri helt klarer å fylle sine forgjengeres sko (som rett nok er på størrelse med Sideshow Bob sine), og som dessuten litt for ofte tyr til å tråkke opp gamle spor. 

Stort potensial 

Det er lov å håpe at serien vil finne rytmen og formen etter hvert (og episode 4-6 flyter heldigvis bedre enn de tre første), for grunnkonseptet har egentlig alle forutsetninger for å lykkes: 
Et eventyrland som både er en parodi på eksisterende fantasy-univers (hovedstaden i «Dreamland» er en europrice-versjon av King’s Landing i «Game of Thrones») og et satirisk skråblikk på vår egen verden er lekkert realisert. 
Hovedpersonene, trekløveret prinsesse Bean, demonen Luci og alven Elfo er alle tiltalende og med godt humorpotensial, og ikke minst gitt liv og personlighet av dyktige stemmeskuespillere (stort sett hele ensemblet fra «Futurama» er tilbake her, selv om hovedpersonene spilles av nye tilskudd). 
Prinsessen er uregjerlig og vil heller feste og finne seg sjæl enn å bli giftet bort av politiske årsaker. 
Luci slekter mye på Bender fra Futurama, og er en kynisk hedonist som hvisker gift og dårlige råd i øret på prinsessen. 
Elfo er naiv og smått enfoldig, som dratt ut av irriterende positiv barne-tv (han minner sånn sett mye om «The Happy Little Elves», den enerverende og infantile animasjonsserien Lisa var besatt av i de første sesongene av «The Simpsons»). 

Retningsløst 

Dessverre er serien like retningsløs som sin egen prinsesse, og serieskaperne virker heller ikke særlig interessert i å utforske det man skulle tro er et vell av komiske, satiriske og sjangerparodiske muligheter innenfor universet de har skapt. 

Da sitter man igjen med situasjons- og karakterkomikken, og selv om begge fungerer helt greit tar man seg ofte i å tenke at man ikke bare har sett dette før i de to foregående seriene, men også at det hele var hakket mer inspirert og ektefølt da. 
Dessuten lider episodene under å ha en utydelig og utflytende struktur (også kjent som Netflix-syken, der binge-lansering og en overdreven forkjærlighet for cliffhangere som lokker oss inn i neste episode tydeligvis har fått litt for mange serieskapere til å tro at enkeltepisoder ikke trenger å ha en tydelig, helhetlig dramaturgi), og dessuten slarkete tempo, spesielt i actionscenene. 
Merkelig nok, egentlig, siden det er animasjon vi snakker om her, som snarere har hatt for vane å være litt for hyperaktiv enn treig. 

De færreste serieskapere har så mye som én genial serie i seg, langt mindre to, så det er kanskje mye å forvente at Groening skal treffe blink en tredje gang også. 
Og jeg hadde nok vært rausere med «Disenchantment» hadde jeg ikke visst hvor skyhøyt Groenings toppnivå faktisk kan være. 
Men siden vi tross alt er i en slags renessanse for tv-animasjon, med små, briljante kunstverk som «BoJack Horseman» og «Rick & Morty» som ledestjerner, er det nærliggende å konstatere at Groening, som sine hovedpersoner, ikke hører hjemme i vår tid. 

(Anmeldelsen er basert på de første seks episodene.) 
",0
"Godhet ispedd sadisme
Man blir ikke snillere av å lese bøker. 

FILM: 
Denzel Washingtons Equalizer-figur er en intellektuell hevner. 
I den første filmen leste han Hemingway. 
I oppfølgeren «The Equalizer 2» leser han både Hermann Hesse og Marcel Proust. 
Det framgår ikke at det har hatt noen formildende effekt på hans sadistiske sider. 
Rollefiguren Robert McCall vil godt, men han gjør vondt. 

Oppvekst 

Først når regissør Antoine Fuqua lar tidligere CIA-agent McCall lese Ta-Nehisi Coates’ «Between the World and Me”, blir leselista noe mer enn utenpåklistret effektmakeri. 
Boka handler om det risikable ved å vokse opp som svart tenåring i USA, og et av McCalls idealistiske prosjekter i den nye filmen er nettopp å redde en ung gutt bort fra dop, våpen og kriminalitet. 

Ellers er det som kjent hevn som er godhetstyrannens McCalls viktigste anliggende. 
Menn som bortfører småjenter til Tyrkia, rike pappagutter som doper og misbruker unge damer, ranere som overfaller enslige damer i hotellkorridorer osv., får alle gjennomgå på blodigste vis med kniver, skytevåpen og harpuner. 

Vellystig 

Det som kan se ut som enkeltstående overgrep mot uskyldige ofre, skal vise seg å ha en indre sammenheng som McCalls intellekt etter hvert skal knekke koden til. 
Når hans gode venninne og ekskollega Susan (Melissa Leo) blir overfalt og drept på et oppdrag i Brussel, blir McCall ikke bare den rettferdige hevneren. 
Han skal også avsløre seg som den vellystige hevneren - som beklager seg overfor skurkene at han bare kan drepe dem én gang. 

«The Equalizer 2» utpreger seg med drivende actionsekvenser - bilkjøring i trafikkerte storbygater mens sjåføren blir forsøkt myrdet med kniv, forfølgelsesscener på evakuerte strandsteder i orkan osv. 
- og Denzel Washington gjør en «annerledes» actionhelt. 
Ikke bare fordi han er belest og innehaver av en slags Robin Hood-moral. 
Men som den sympatiske skuespilleren han er, evner han å gi helten et snev av troverdighet i gjørma av kynisme og utspekulert vold. 
",0
"Det var et tidspunkt der jeg hogg tak i armlenene på kinosetet
«Skjelvet» leverer det den skal, og er samtidig litt annerledes 

FILM: 
Det er helt sant. 
Det var et tidspunkt i siste halvdel av «Skjelvet» da jeg grep tak i armlenene på kinosetet for å holde meg fast. 
Det skjedde litt etter at det store jordskjelvet hadde boblet opp gjennom Oslo-asfalten, at Postgirobygget hadde smelt inn i Plaza, og det var skapt en rutsjebane ut i ingenting av et gulv som kort tid tidligere var et restaurantgulv. 
Noen sklir nedover det gulvet, og i en stakket stund føltes det som om jeg som publikummer skled med. 

Skjelvende Joner 

«Skjelvet» er en seier for en viss type mann; du vet, han med det lille rommet der han har teipet opp avisutklipp og statistikker og tegnet linjer mellom dem, mens familien veksler bekymrede blikk i bakgrunnen og sjefene for ymse offentlige etater ber dem slutte å ringe inn advarslene sine. 

En av dem er Kristian Eikjord (Kristoffer Joner), geologen som spådde at flodbølgen ville slå innover Geiranger i «Bølgen» for tre år siden, som nå blir varslet av en død kollega med liknende tendenser til å grave seg ned i katastrofer og som igjen prøver å rope varsko. 
Mennene i dress kaster et blikk på Joner, som skjelver og plukker slik han kan gjøre mer innbitt enn noen andre, og bestemmer seg for å ta det hele med en sedat saltklype. 

Nøkternt og støvete 

Filmen er også en seier for regissør John Andreas Andersen, filmfotografen som først og fremst har sin regierfaring fra noen episoder av «Okkupert». 
«Bølgen»-regissør Roar Uthaug stakk utenlands kort tid etter den suksessen, og det å gi Andersen ansvaret for oppfølgeren, viser seg å være et godt og intuitivt valg. 
Det er ikke bare geografien som gjør at «Skjelvet» føles nærere enn de amerikanske katastrofefilmene som den åpenbart er modellert på. 

I en sjanger i stadig større grad preget av glossy effekter og greenscreens har «Skjelvet» noe taktilt og nøkternt og støvete over seg som gjør distansen til publikum mindre. 
I motsetning til filmens biroller er det ingen på produksjonssiden som går over bord. 
Andersen passer også omhyggelig på at vi ikke glemmer at helt fram til det faktisk begynner å riste, ser hverdags-Oslo ut helt som vanlig. 
Folk drikker kaffe og venter på grønn mann. 
Livene som plutselig avbrytes minner om publikums eget hverdagsliv. 

Det er ellers interessant at «Skjelvet», som nærmest er forpliktet til å oppfylle sjangerforventningene som de selv har skapt, har en distinkt og ganske uventet dramaturgi. 
Over halvparten av filmen er oppbygning. 
I internasjonale søsterfilmer må noen som regel løpe for livet etter om lag tjue minutter. 
Her, derimot, er stemningen seig og trykkende, mens Joner skjelver mer og mer ettersom han oppdager at etatene ikke har så god kåll på bevegelsene i steinmassen som de tror. 
Samtidig etableres, fint og rolig og uten sentimentalitet, de vanskelige forholdene han har til alle rundt seg. 
Skyldfølelsen fra ulykken tre år før sitter i kroppen. 
Samlivet med Idun (Ane Dahl Torp) har gått åt skogen, og de såre anstrengelsene til datteren Julia (Edith Haagenrud-Sande) når ikke fram. 

Rolig oppbygning 

Det kan hende noen vil bli skuffet over ikke å få flere hyl for pengene. 
Men tålmodigheten betaler seg. 
Når det hele omsider brister og kontinentalplatene gjør opprør, er det hele, teknisk og spenningsmessig, ekstremt godt og tett turnert. 
Samtidig får det som skjer mellom Kristian, kona og datteren en egen nerve. 
Særlig en scene mellom Joner og Dahl Torp, fanget inne i en heissjakt, er kolossalt sterk; med et emosjonelt trykk som er like tøft som den overhengende trusselen fra bygningsmassen rundt dem, og eminent spilt av de to. 
Uten at så mange ord veksles får det som skjer en voldsom kraft. 

Så kan det innvendes at sønnen Sondre (Jonas Hoff Oftebro) blir stemoderlig behandlet. 
Han følges inn i et sidespor på universitetet, men ender opp i en narrativ blindgate der det ikke skjer stort. 

Filmteamet fortjener også all ære for å ha lagt opp det visuelle med slik omhu, også i en film som ikke så mange oppsøker for å dvele ved den fine bildekomposisjonen. 
Enten det er panoramaer fra Geirangerfjorden eller en takning ovenfra av tog som seiler inn mot Oslo S har bildene noe dystert og poetisk ved seg. 
I det grå og disige er det hele tiden noe som ulmer. 
Det er som om du skjønner at du før eller siden kommer til å hogge tak i armlenene. 

Og så gjør du det. 
",1
"«The Spy Who Dumped Me» går i alle de våteste grøftene
Litt komisk, litt romantisk, mest harry 

FILM: 
Kanskje var det da en litt sjarmerende og veldig tilfeldig sjåfør måtte bøte med livet midtveis uti «The Spy Who Dumped Me» at tanken dukket opp: 
Var nå dette helt nødvendig? 

Det var da det ble ugjenkallelig klart: 
Dette er en utvilsomt påkostet komedie som hele tiden går for de enkleste løsningene. 
Person i plottet du ikke vet hva du skal gjøre med? 
Drep ham! 
Dødpunkt mellom skuddvekslingene? 
Henvis til oppkast, diaré eller andre kroppssekreter! 
«The Spy Who Dumped Me» insisterer på å falle i alle de våteste grøftene. 

På spionturné 

Og så er det likevel gøyalt innimellom. 
Mila Kunis og Kate McKinnon er Audrey og Morgan, venninnene som til vanlig tråkker rundt i vante spor, men brått blir revet ut av dem når det viser seg at Audreys ekskjæreste slett ikke bare tilbrakte fritiden med å lage podcast, men også var spion med rett eller nesten-rett til å drepe. 

Snart står menn med automatvåpen på døra for å sikre seg den hemmelige duppeditten han la igjen i eksens leilighet. 
Bestevenninnene må flykte over Atlanteren, til en av disse sedvanlige spionturneene gjennom europeiske hovedstader, der navnet på byen kommer opp samtidig med oversiktsbildet i solnedgang. 

Hypnotiserende 

Av de to er Kunis’ Audrey den streiteste og konvensjonelt søteste, skapt for å være halvparten av filmens romanse. 
McKinnons Morgan er den som blir en absurd og distinkt komedieskikkelse, brakt til liv av en komiker som ikke ligner noen annen. 
Dessverre får McKinnon også noen av filmens teiteste replikker, men som den intense Morgan, som har sine helt egne assosiasjoner og tankebaner, kan hun være rent hypnotiserende. 

Sammensuriet er ofte underholdende, men oftere harry. 
Komedieskapere skal ikke være snerpete, gud forby, men rølpet i «The Spy Who Dumped Me» føles billig, med lite finesse eller oppfinnsomhet. 
Men under den glinsende overflaten ligger en hyllest til det uforbeholdne vennskapet og skimrer. 
Det er en påminnelse om at historien om de triggerhappy spionene og jentene som har vært forelsket i dem, og kanskje kan bli dem, hadde potensial til å bli riktig søt. 
",0
"Får kjøtteteren i «Haisommer» til å se ut som en skvetten makrell
Og Jason Statham orker såvidt å endre fornavn og ansiktsuttrykk 

FILM: 
Jason Statham har funnet raskeste rute ned i gullgruven. 
Han har funnet den perfekte kombinasjonen for seg selv: 
Maksimalt trente biceps og minimalt trente ansiktsmuskler, samt nådeløst valg av identiske hovedroller i såvidt forskjellige filmer. 

Det er den typen usentimentale fremferd som har gjort ham til arvtageren til Bruce Willis i den popkulturelle slotten for handlekraftige actionhelter med skinnet skalle og en egen evne til å ta de ofte hårreisende konseptene som omgir dem med knusende ro. 
Statham deler for øvrig også Willis’ evner som komedieskuespiller, skjønt den må du til filmer som «Spy» og «Snatch» for å finne. 
I «Megalodon» gidder han knapt å forandre navnet sitt. 

Kanonføde 

Jason, sorry, «Jonas», er dypvannsdykkeren som blir tilkalt til en fancy forskningsstasjon ute i havgapet fordi noe har gått fryktelig galt. 
Det har det jo som regel. 
Denne gang er det snakk om en ekspedisjon til havets dypeste dyp, og det som er å finne der: 
En forhistorisk monsterhai som får kjøtteteren i «Haisommer» til å se ut som en skvetten makrell. 
Både ekskoner og potensielle nye flammer er blant de som står i fare for å bli kveldsmat. 
Men det spørs om ikke det er det upåklagelig etnisk mangfoldige forskerteamet, som i praksis har «kanonføde» stemplet i pannen, som står i fare for å ryke først. 

«Megalodon» kunne helt klart vært verre. 
For det meste skjer det alle forventer: 
Ymse haiangrep, mens den raskt krympende kollegagruppen går rundt i vanlige klær og ytrer absurde replikker på en mer avslappet måte enn noen strengt tatt kunne forvente. 

Tørt og sterilt 

Men det hele er merkelig sterilt. 
Det kunne være fristende å si tørt. 
«Megalodon» er nok et eksempel på den typen produkter det er mange av om dagen, der vestlige muskler møter kinesiske penger foran samme, enorme greenscreen. 
Til å handle om folk som blir eller kan bli spist er det hele også oppsiktsvekkende blodfattig; de fleste dødsfall skjer raskt og pyntelig og uten å risikere for mye med hensyn til internasjonale aldersgrenser. 
Det føles aldri som om tilskueren er noe sted, og slett ikke på havets bunn. 
Effektmakeriet spiller hovedrollen, ikke minst i den overdimensjonerte sluttkonfrontasjonen mellom mann og hai. 
Kanskje det også er en del av Stathams finansieringsplan. 
",0
"Når bare ti prosent overlever
Framtidstrussel for rotløs ungdom. 

FILM: 
I tider der ungdommer drar på før-russetur til Syden, doper seg og brekker beina på hverandre, kan det muligens være påkrevet å se en film som maler fanden på veggen for de unge håpefulle? 
Vel, «The Darkest Minds» er passende straff. 

Filmen er en dystopisk sci-fi, skreddersydd for segmentet unge voksne, og skuffende gjenkjennelig i bruken av klisjeer og mønstre. 
«The Hunger Games» er den mest kjente, men sjangeren har røtter så langt tilbake som til William Goldings berømte roman «Fluenes herre». 
«The Darkest Minds» bygger også på bøker; filmen baserer seg på første del av Alexandra Brackens trilogi. 
Regissør Jennifer Yuh Nelson, kjent for «Kung Fu Panda»-animasjonene, har dandert sluttscenen slik at vi forstår at det nok bli to filmer til. 
Minst. 

Epidemi 

I framtidsfabelens USA blir barn under 18 år plutselig smittet av en dødelig epidemi. 
90 prosent av dem dør, og de overlevende har fått magiske egenskaper som storsamfunnet anser som truende. 
Barna blir fanget og hentet til egne konsentrasjonsleirer. 
Der blir de kategorisert etter farlighetsgrad; fra de relativt snille grønne til de livsfarlige røde. 
Kategorien rødt og oransje blir fortrinnsvis utryddet umiddelbart. 

Ruby (Amandla Stenberg) er oransje og altså dødsdømt. 
Men hun har evnen til å krype inn i folks hjerner og styre både vilje, sanser og hukommelse. 
Dermed klarer hun i flere år å framstå som grønn – glup, men ufarlig – helt til hun som 16-åring blir avslørt og må flykte ved hjelp av en lege. 

På flukt 

Store deler av filmen handler om flukten og prøvelsene til de tre andre «fargerike» ungdommene hun teamer opp med. 
De forfølges hele tiden av skalpejegere, fangevoktere, folk fra alternative barneleirer, militære og andre bander – helt til de kommer fram til en slags Shangri La for forfulgte overlevere. 
Der er det heller ikke fred å få. 

Filmen mister totalt retning underveis og pøser på med referanser fra alt fra «Harry Potter» til «Watership Down» - uten at det hjelper stort på substansen. 
Dette er i høyden noe for neddopede russehjerner. 
",0
"Veldig snilt og idyllisk
Men barn både tåler og liker å bli skremt litt. 

FILM: 
Sjuende film i «Karsten og Petra»-franchisen er servert. 
«Karsten og Petra på skattejakt» blir som vanlig årets filmopplevelse for de minste – og årets pliktøvelse for de største. 
Disse velmenende barnefilmene, bygd rundt Tor Åge Bringsværds bøker, er 100 prosent snille og ufarlige, og dessverre helt uten den snerten som gjør dem ørlite pirrende. 
Det er en misforståelse at barn ikke liker drama. 
Barn både liker og tåler å bli skremt litt, bare det går bra til slutt. 

Spenningselementet i den nye filmen, proft regissert av Arne Lindtner Næss og Aurora Gossé, er skattejakt og potensielt sjørøveri – i hvert fall svarte lapper over øynene. 
Åstedet er sommeridylliske Hvaler der Petra (Alba Ørbech-Nilssen) har tatt med seg Karsten (Oliver Dahl) på hyttebesøk hos besteforeldrene. 
De finner et gammelt skrin i sanden, som det viser seg at morfar (Ivar Nørve) i sin tid gravde ned sammen med bestevennen Alfred. 

Rebus 

I boksen finnes det mystiske ting og kryptiske beskjeder som leder barna videre mot stadig flere spor i rebusen. 
Særlig skummelt blir det ikke før en sinna fyrvokter jager ungene. 
Litt skumlere – særlig for foreldre og besteforeldre – blir det når Karsten faller utfor bryggekanten, men han blir ikke redd. 
Husk redningsvest! 

Bortsett fra fyrvokteren smiler alle voksne bredt i denne filmen, sola skinner og sankthansbålet kaster et bløtt lys over alle de harmoniske menneskene. 
Hvaler-skjærgården framstår på sitt aller vakreste og Karsten og Petra er seg selv like. 
Hun litt frampå, han litt tilbakeholden og pysete. 
Der de to står fast overfor nye mysterier – hva er det som blinker om natten? – trer de to animerte hjelperne til, Karstens Løveunge og Petras Frøken Kanin. 

Moderne barnefilmer evner av og til å bygge flere lag – greie, rett-fram-historier for barn, samt et undertekst som voksne kan le litt av over barnehodene. 
«Karsten og Petra»-filmene er blottet for slikt. 
Her er det mest barnemat. 
",0
"Revestreker med glimt i øyet
Tegnefilm for barn i alle aldre. 

FILM: 
Rever er som kjent snillere enn ulver, de er mindre også, men slike fakta passer ikke alltid med revens selvbilde. 
Tittelen på den franske tegnefilmen 
«Den store stygge reven» sier alt den aktuelle revens ambisjoner. 
Det er et slit å prøve å leve opp til slikt, og i Benjamin Renner og Patrick Imberts 2D-animasjon - her med norske stemmer - opplever reven det forsmedelige at tre små kyllinger kaller ham for mamma og koser med halen hans. 

Renner og Imbert samarbeidet også om den Oscar-nominerte tegnefilmen «Ernest og Celestine». 
Denne gangen er det andre dyr enn mus og bjørner i strekene. 
«Den store stygge reven» presenteres som en teaterforestilling i tre akter. 

Babykrøll 

Første del, «En baby til levering», er historien om den late storken som lurer en gris, en kanin og ei and til å levere en baby som er ventet av et par i Avignon. 
Forvekslinger gjør at babyen bare så vidt unnslipper å bli sendt til Kina. 
Her er «voldsomme» flyscener og ville bilturer, alt mens babyen hikster av latter. 
Det kommer garantert filmens målgruppe også til å gjøre. 

Kyllinger 

Andre del, om den identitetsforvirrede reven, er den beste, og besitter en type humor som er så basal at den kan appellere til alle aldersgrupper. 
Reven, som vil være like farlig som ulven, men som bare møter gjesp når han tøffer seg, blir lurt av ulven til å stjele eggene fra høna. 
Han er jo altfor redd for å gå løs på høna selv. 
Altså skal han ruge dem, klekke dem, oppdra dem – og spise dem. 
Slik går det nok ikke. 

Roller 

Det går noe bedre når grisen, kaninen og anda skal redde jula i siste del. 
De tror de har drept julenissen og setter seg fore å gjøre jobben hans. 
Både gressklippere og handlevogner må erstatte reinsdyr og slede. 
Dyra er oppfinnsomme, de har personlighet – og personlighetsforstyrrelser. 
Moralen er at ingen skal tvinges inn i roller mot sin vilje. 

Den enkle, karikerte streken minner av og til om gamle Snurre Sprett-tegninger, men i Benjamin Renners univers er gags’ene snillere og humoren varmere. 
",1
"Sløser bort store stjerner
Femti nyanser av grått hår til ingen nytte. 

FILM: 
Dette kunne ha vært oppskriften på en suksess. 
A-laget av kvinnelige Hollywoodskuespillere i samme film: 
Jane Fonda, Diane Keaton, Candice Bergen og Mary Steenburgen i komedien «Book Club». 
Hvorfor fungerer det ikke? 
Fordi alle damene er over 60? 
Fordi premisset om at kvinner ikke kan leve velfungerende liv uten en mann, er utgått på dato? 

Regidebutant Bill Holderman og hans medforfatter Erin Simms har sannsynligvis ikke kommet over de amerikanske mytene om tilårskomne forstadsfruers gledesløse liv, når de bygger hele prosjektet rundt at damene må sprite opp sexfantasiene ved å lese husmorpornoen «Fifty Shades of Grey». 
Der ser de angivelig hva de mangler i tilværelsen; den ugifte hotelleieren (Jane Fonda), den gifte restauratøren (Mary Steenburgen), den fraskilte dommeren (Candice Bergen) og nyslåtte enken (Diane Keaton). 

Grått hår 

Ganske raskt forstår vi at det ikke er bøker som skal bli det foretrukne temaet i deres bokklubb; det er selvsagt menn. 
Forsamlingen av damer med femti nyanser av grått hår er i utgangspunktet ferdig med sex, men se om ikke de skal la seg friste til nye eventyr når veteraner som Don Johnson, Andy Garcia og Richard Dreyfuss dukker opp? 

Her er så mye klisjeer og dårlige Viagra-vitser at man blir rent flau på skuespillernes vegne. 
Man kan riktignok trekke på smilebåndet når Diane Keaton skjuler at hun leser «Fifty Shades of Grey» og kaller boka «Moby Dick», men ellers er det langt mellom de morsomme replikkene. 
«Book Club» føles fra tid til annen som et gjensyn med 1980-tallets populære TV-serie «Hollywood Wives». 
Tida har tilsynelatende stått stille. 

Flatt manus 

Det er nesten utrolig at disse skuespillerveteranene har fått et så flatt manus mellom hendene. 
Dette er Oscar-vinnende damer som har vært ute en vinternatt før – Jane Fonda er 80 – derfor er det ironisk at de blir redusert til sjokkerte forstadsfruer. 
Det er riktignok et framskritt at eldre stjerner får spille andre roller enn bestemødre, men det er synd å sløse bort slike talenter på en romantisk komedie uten snert. 
",0
"Hvis du orker å se denne dramakrimmen, blir du belønnet
Miniserien «Kiri» er usedvanlig velspilt og uhyggelig aktuell. 

Ei niårig jente forsvinner under et besøk hos sine nigeriansk-britiske besteforeldre, like før hun skal adopteres av en hvit middelklassefamilie. 
Da det kommer fram at hun har blitt kidnappet av sin biologiske far, frykter alle det verst tenkelige. 
Og det verst tenkelige skjer. 

Den britiske miniserien «Kiri», oppkalt etter den lille jenta, er fæl å se på. 
Men hvis du orker, blir du belønnet. 
Og det at vi starter i den verste enden, gjør det på et vis lettere å se på resten. 

«Kiri» er et psykologisk drama med krim-følelse. 
Krim fordi det raskt viser seg at forbrytelsen ikke er så lett å oppklare som først antatt. 
Samtidig handler det vel så mye om kulturforskjeller, rasisme, klasse, og fordommer knyttet til alt dette. 
Og hvordan mange mer eller mindre velmenende institusjoner, det være seg barnevernet, politiet, media eller menneskerettighetsaktivister, sliter med å tråkke riktig i dette terrenget. 

Gode skuespillere 

Når det gjelder barnevernet, tror jeg dette må være et av de ærligste bildene jeg har sett av den omdiskuterte bransjen. 
Sarah Lancashire, kjent for solide rolleprestasjoner i serier som «Happy Valley» og «Last Tango in Halifax», framstår svært troverdig i en av sine mørkeste roller til nå. 
Hun er den erfarne barnevernskonsulenten Miriam, som overlot jenta til besteforeldrene uten tilsyn. 
For seerne er det åpenbart hvor dyktig og hardtarbeidende hun er, men da hun blir utpekt som nasjonal syndebukk, rakner alt. 
Bagasje har hun også fra før av: 
Sønnen hennes døde som 12-åring, og hun er lett alkoholisert, etter å ha dedikert mange år av livet sitt til en særdeles psykisk utfordrende jobb. 

Heldigvis er ikke alt mørkt. 
Serien starter overraskende lystig, faktisk. 
Også takket være Lancashires rollefigur, som er kjapp i replikken og har mye humor på lur. 
Humor finner vi også hos Kiris bestefar Tobi (Lucian Msamati), og hos lille Kiri selv, i tilbakeblikkscener fra tida før forbrytelsen. 
Msamati, som du kanskje gjenkjenner som Salladhor Saan i «Game of Thrones», gjør spesielt mye ut av rollen sin som den fortvilte bestefaren. 
Han, Miriam og fostermoren Alice (Lia Williams) dominerer hver sin av de tre første episodene, et vellykket grep som lar puslespillbrikkene falle gradvis på plass. 

Rett på nett 

At NRK velger å legge serier som dette rett på nett i sommer, i stedet for å sette dem på sendeplanen, sier sitt om dagens seervaner. 
Først la de ut alle episodene i BBC-dramaet «Imperiets siste dager», og sist fredag ble «Kiri», opprinnelig fra Channel 4, sluppet. 
For noen år siden kunne begge seriene samlet norske seere foran skjermen, men nå er britisk kvalitetsdrama noe vi blitt vant til å kunne se hvor vi vil, når vi vil. 
Ofte på Netflix. 
Slik sett er det oppløftende at NRK ikke bare gir oss smulene som er igjen etter at strømmegigantene har forsynt seg. 
For «Kiri» er verdt å bruke noen timer på. 

Serien stiller mange høyaktuelle spørsmål, både om barnevern, integrering, og om medias påståtte hang til å presse historier inn i et salgbart, men ikke alltid så fullstendig narrativ. 
Men etter hvert blir dette også en historie om foreldre og barn, og om hvorfor vi velger å få dem. 
Og når de vokser opp, hvor godt kjenner vi dem egentlig? 
Ikke så godt som de kjenner oss, skal vi tro denne serien. 

Når avsløringen til slutt kommer, er den voldsom og overraskende, og - kanskje nettopp derfor - ikke like troverdig som resten av historien. 
Men det får være, det er ikke krimgåten som er viktigst her. 
",1
"«Irrational Man»:Mord og andre moralske dilemma 

En underholdende bagatell fra Woody Allen 

Woody Allen har tematisert mordets etiske og moralske dilemma tidligere. 
Han gjorde det iskaldt i den geniale Match Point (2005), og med nevroser og humor i Crimes and Misdemeanors (1989). 

I denne filmen har han ikke helt bestemt seg for hva han skal lage. 
Irrational Man havner et sted midt imellom drama og komedie. 
Er du fan av Allen er denne lille, morderiske bagatellen likevel vel verdt å se. 

Manhattan er byttet ut med en liten universitetsby i Rhode Island. 
Det mest spennende som har skjedd på lenge, er at den beryktede kvinnebedåreren av en filosofiprofessor, Abe (Joaquin Phoenix), kommer til byen. 

Den livsglade studenten Jill (Emma Stone) blir selvsagt tiltrukket av den kompliserte Abe. 
Han er på sin side dypt deprimert, desillusjonert og finner ingen mening med livet. 

Hva kan gi Abe livsgleden tilbake? 
Sex? 
En ung kvinne? 
Nei, svaret er mord. 

Phoenix briljerer 

Allen går ikke i dybden på de moralske og etiske problemene rundt å planlegge det perfekte drap. 
Det er ikke filmens største svakhet. 
Problemet er at Abes vendepunkt ikke fremstår som troverdig og dramatisk nok. 
Hvorfor skal en dypt, deprimert mann plutselig bry seg om andres skjebne? 
Det gir ikke Allen et godt nok svar på. 

Joaquin Phoenix i rollen som Abe er derimot et meget godt valg. 
Han løfter filmen adskillige hakk, og er langt unna Allens egne nevrotiske og maniske skikkelser. 
Phoenix spiller Abe med ro og følsomhet, men hvor desperasjon lurer rett under overflaten. 
Du aner mørket lenge før han viser det. 

Samspillet mellom ham og Emma Stone går sakte, men sikkert fra ufarlig til livsfarlig. 
De aller beste scenene har han i dialog med den alltid fortreffelige Parker Posey, som her spiller livstrett, men romantisk professor. 
Det er spesielt i disse scenene at Allens mer nevrotiske humor kommer frem. 

Selv om Irrational Man er full av filosofiske betraktninger fra Kant til Kirkegaard, er den hverken den morsomste eller dypeste Allen-filmen. 
Takket være ypperlig skuespill, er den fortsatt severdig. 
",1
"«Far from Madding Crowd:»En klassiker i ny innpakning
Regissør Thomas Vinterberg behøver ikke sparke nytt liv i Bathsheba Everdene – hun er fortsatt like gjenstridig og gåtefull. 
Men han er likevel litt for hard i klypa. 

Forfatter Thomas Hardys heltinne Bathsheba Everdene (ja, nå ser du hvor Hunger Games har hentet inspirasjon fra) står ut fra Victoriatiden med sin selvstendighet, men er det nok til å gjøre henne interessant i dag? 

Hun er blitt behandlet som et feministikon før, som i 1967, med sekstitallsstjernen Julie Christie i hovedrollen, og kritikerne lar seg fortsatt ikke helt overbevise av den versjonen. 

Vil ikke temmes 

Her er det Carey Mulligan som herjer med giftesyke menns hjerter mens hun galopperer over Dorsets vakre landskap med flagrende hår og en chic skinnjakke som neppe kunne vært laget i 1874. 

Småbonden Gabriel (Matthias Schoenaerts) faller pladask av bare synet og tilbyr ekteskap nesten der og da. 
Jeg vil ikke ha en ektemann, svarer Bathsheba, og uansett så ville jeg trengt en som kan temme meg. 

Stakkars Gabriel, han kommer aldri helt over denne nedlatende avvisningen. 
Men han er tålmodig, og selv når hunden hans av uforklarlige årsaker driver sauene over et stup (husk: dette er et melodrama) gir han ikke opp tanken på å vinne hennes hjerte. 

I mellomtiden har Bathsheba arvet en større gård og har fått ytterligere to beilere: den velstående, trauste nabobonden Boldwood (Michael Sheen) og den bråkjekke soldaten Troy (Tom Sturridge). 
Sistnevnte vinner hjertet hennes forbausende raskt, ved å dukke opp i skinnende uniform og en flott sabel, selv om alle kan se at han er en opportunist av verste sort. 

Spenner bein for melodramaet 

Denne bristen i hennes skjønn er oppsiktsvekkende, men det er åpenbart en kvinnes rett til å velge feil mann, selv når valget er katastrofalt, som regissør Thomas Vinterberg her har falt for, selv om sjokkeffekten fra Victoriatiden er borte. 
Dette er det svakeste leddet i filmen. 

Sturridge er ikke uimotståelig nok som Troy, men enda mer forstyrrende er hullene i hans historie. 
Han er forlovet fra før med kvinnen han egentlig elsker, noe Vinterberg løser lite elegant ved å la dem komme bort fra hverandre fordi hun går inn i feil kirke når de skal gifte seg (!). 
Hun forsvinner sporløst, og når hun til slutt dukker opp igjen, spenner det bein for melodramaet, istedenfor å drive det frem til nye høyder. 

Utilnærmelig gåte 

Heldigvis greier Carey Mulligan seg, i likhet med Bathsheba, godt på egen hånd. 
Jeg har aldri helt falt for Mulligans søte sjarm, jeg synes det altfor ofte har endt i flakkende øyenvipper og et selvtilstrekkelig smil. 
Men her er det hun som er den utilnærmelige, selve gåten de andre skal knekke, og det kler henne bedre. 
Men vi kommer ikke noe nærmere en forståelse av hva som driver henne. 

Men kanskje trenger vi ikke det, de tre beilerne ser uansett helt ulike ting i henne, og det gjør Vinterberg til et poeng. 
Han vet også å utnytte to strålende skuespillere som Schoenaerts og Sheen. 

Jeg ble mer rørt av relasjonen mellom dem enn romansen mellom Bathsheba og Troy. 
Når de diskret utveksler erfaringer fra kjærlighetsfronten, er de som to sårede krigere som finner trøst i hverandre. 
Med så mange gåtefulle relasjoner var det befriende med et mer håndfast og klart definert forhold. 
",1
"«Mission:Impossible - Rogue Nation:» 
Serien blir bare bedre og bedre! 

Katt jakter mus i intrikat actionfilm. 

Hvem som er katt, og hvem som er mus, er ikke alltid lett å forstå seg på i dette elegante spillet mellom spioner, maktmenn og skurker. 
Rogue Nation er den femte filmen i Mission: 
Impossible -serien, og istedenfor å gå på tomgang, blir den utrolig nok bare bedre og bedre. 

Tom Cruise gestalter nok en gang rollen som agenten Ethan Hunt og gjør det med en uhøytidelig og forfriskende sjarm. 
Hunt har fått ferten av det mystiske og uangripelige Syndikatet. 
Problemet er at det er ingen som tror ham, aller minst den rigide Hunley (Alec Baldwin), sjefen for CIA. 

Det ender opp med at hele IMF-avdelingen blir avviklet. 
Ethan Hunt går under jorden, og jakten på ham er i gang fra alle kanter. 
Målet er Hunt, men det er jo saktens ikke enkelt. 

God, gammeldags action 

I reklamen for filmen har det vært fokus på at Tom Cruise gjør sine egne stunts. 
Nå er det vel ingen som tror at det var fare for livet da superstjernen hang på utsiden av et fly da det tok av, men det at ikke alle actionscenene er filmet foran en bluescreen i et studio, gir filmen et mer autentisk preg. 

Robert Elswits bilder er både sjanglete og kornete. 
Det er med på å gi actionscenene en god, gammeldags følelse av at noe faktisk står på spill. 

Selv om vi innerst inne vet at det går bra til slutt, makter regissør Christopher McQuarrie å gjøre filmen både spennende og veldig underholdende. 
Som alle filmene i serien, er den full av intrikate vendinger som tar deg med til flotte steder som Marokko, operaen i Wien og Blenheim Palace i England. 

Moderne femme fatale 

Tom Cruise er filmens ubestridte superstjerne, men han har vett til å dele manesjen med veldig dyktige motspillere. 
Samspillet mellom Cruise og den britiske komikeren Simon Pegg er ypperlig. 
Jeremy Renner, Ving Rhames og Sean Harris får lov til å briljere. 
Men den som stjeler hele filmen, er svensk/britiske Rebecca Ferguson i rollen som Ilsa. 

Hvis noen tenker Ingrid Bergman og Casablanca , er ikke det så dumt. 
Ferguson har en diskret og sensuell utstråling som får en til å tenke på Hollwoods klassiske femme fatales med Rita Hayworth og Barbara Stanwyck i spissen. 
Selv om Ferguson har en bikiniscene, spiller hun aldri på nakenhet og sex. 
Mystisk og sanselig, tvinner hun sitt nett rundt vår helt. 

Det er egentlig bare å lene seg tilbake og bli med på turen, som er like intens som en god berg-og-dalbane. 
",1
"«Ant-Man:»Liten, men morsom 

Dette er glattpolert, men underholdende superhelt-action. 

Ant-Man er ikke like overjordisk som Supermann eller like kul som Batman, men sjarm har han mye av. 
Det er bra, for det er humoren som redder denne superheltfilmen. 

Vi har sett det tidligere i filmer som The Incredible Shrinking Man (1957) og Honey, I Shrunk the Kids (1989), at det er mye moro i kontraster. 

Det å være liten gir et helt annet perspektiv på tilværelsen, og det elementet utnytter denne filmen til det fulle. 
Helt vanlige ting som støvsugere, badesluk, tepper og modelljernbaner blir til gigantiske monstre når helten er på størrelse med en maur. 

Tradisjonell opprinnelseshistorie 

Scott Lang (Paul Rudd) er en småkriminell innbruddstyv, og filmen starter med at han slipper ut av fengsel. 
Han merker kjapt at livet på den berømmelige, smale stien ikke er enkelt. 
Før han aner ordet av det har kompisen hans, Luis (Michael Peña), landet en ny innbruddsjobb. 

Sjokket er stort da han åpner safen og finner en merkelig drakt. 
Men vi er i Marvels superheltunivers, så dette er selvsagt ikke hvilken som helst drakt. 
Dr. Hank Pym (Michael Douglas) har planlagt det hele nøye for å nedkjempe den gale vitenskapsmannen Darren Cross (Corey Stoll). 

Regissør Peyton Reed har skapt en tradisjonell opprinnelseshistorie, men denne har vi i alle fall ikke sett tidligere. 
Det som følger er lange opplæringssekvenser, for det er ikke så lett å være liten som en maur. 
Og maurer kan faktisk være ganske så skumle. 
Scenene nede i maurtuene er strålende laget og veldig underholdende. 

Marvels kjente metahumor er også på plass. 
Scott døper for eksempel ridemauren sin for Ant-Tony. 
Og hvis du ikke tok den, er du nok ikke helt i målgruppen for denne filmen. 

Kompisen stjeler filmen 

Det er mange tråder i filmen som leder inn i Avenger-universet, og det er forfriskende å se en film som ikke tar seg selv for høytidelig. 
Paul Rudd er en sjarmerende helt i samme klasse som Robert Downey Jrs Iron Man. 
Ja, kanskje er han hakket mer sjarmerende siden han ikke er fullt så arrogant. 

Ant-Man hadde en trøblete start, og ble først utviklet av den britiske regissøren Edgar Wright, mannen bak Shaun of the Dead (2004) og Hot Fuzz (2007). 
Han står fortsatt som medforfatter, men forlot prosjektet på grunn av såkalte kreative uoverensstemmelse. 

Men noen av scenene er så skrudd, vittige og tegneserieparodiske at det får en jo til å lure på hvordan den endelige filmen kunne blitt dersom Wright hadde fått beholde den kreative kontrollen. 

Det blir et tankeeksperiment, men det som kan fastslås er at Michael Peña er et strålende, komisk talent. 
Han stjeler hver scene han dukker opp i. 

Peyton Reeds versjon er glattpolert, ufarlig og familievennlig. 
Heldigvis er den både morsom og underholdende, selv om historien i seg selv ikke er spesielt spennende. 

Og husk: 
Sitt rolig i kinosetet helt til rulleteksten er over. 
Marvel har vært i det spandable hjørnet, og byr på hele to ekstra filmklipp, blant annet fra Captain America: Civil War. 
",1
"«Paper towns:»Flott om Generasjon perfekt 

Flott om Generasjon perfekt. 

Hver generasjon har filmer som snakker direkte til dem. 
Fra Blackboard Jungle (1955) til Last Picture Show (1971) via The Breakfast Club (1985) og Clueless (1995) er det filmer som har fanget opp ungdommers eksistensielle angst. 
Er det en ting vi har lært av Hollywood, så er det at high school ikke er for pyser. 

Paper towns prøver å gi en stemme til den såkalte «generasjon perfekt». 
De skal være best i klassen, ha et perfekt sosialt liv og et perfekt utseende. 
De har fremtidsplanene klare, men kanskje livet ikke er så rett frem og enkelt som de håper og tror. 

Mørk atmosfære 

Allerede i starten av filmen aner vi konturen av en dypere ungdomsfilm med en mørkere atmosfære enn det som er vanlig fra drømmefabrikken. 
Quentin (Nat Wolff) vokser opp avstandsforelsket i nabojenten Margo (Cara Delevingne). 
På high school skilles deres veier. 
Han havner i nerdegjengen, mens hun er skolens mest populære. 
Q er på sin side best i klassen, med planene klare for fremtiden. 

En natt blir Q vekket av Margo, som har oppdaget at kjekkaskjæresten har vært utro, og vil ha med Q på hevntokt. 
Q får en natt hvor han, for første gang i sitt liv, føler seg levende. 
Dagen etter er Margo forsvunnet. 

Regissør Jake Schreier har laget en flott film om identitet, og hvor vanskelig det er å finne retningen i sitt eget liv. 
Tema i seg selv er velkjent, og mange klassiske skolescener, som fjerning av øyenbryn og biler pakket inn i plastfolie, er på plass. 
Likevel greier Schreier å unngå de verste klisjeene. 

Han tilfører sjangeren et friskt perspektiv hvor den upolerte tonen vi kjenner fra mange uavhengige filmer er ivaretatt. 
Den klassiske high school-filmen får innslag av både mysteriet og road movien. 

Finstemt tristesse 

Paper towns har også en var, melankolsk tone, som understrekes med musikk fra Bon Iver, The War on Drugs og Mikky Ekko. 
Helt konkret viser tittelen til et triks kartografer bruker for å hindre at kartene deres blir piratkopiert. 
Her er det et bilde på desillusjonisme. 
For Margo fremstår både livet og menneskene som falske og uekte. 
Modellen Cara Delevingne er imponerende i rollen som den mystiske, men skadeskutte Margo. 

Alle karakterene i filmen, inkludert bestekompisene, har flere dimensjoner. 
Spesielt Nat Wolff greier å få frem både sårbarhet og viljestyrke i gutten som er forelsket i et ideal. 

Schreier har laget en stemningsfull oppvekstskildring. 
Paper towns byr på finstemt tristesse, men er fri for klissete sentimentalitet. 
",1
"«Avskjedsfesten:»Aktiv dødshjelp som komedie 

Strålende skuespillere, men litt klønete regi, gjør denne komedien om aktiv dødshjelp mer harmløs enn den burde være. 

Bare det faktum at noen våger å sette opp en komedie om aktiv dødshjelp på kino, er tegn på at kinorepertoaret her hjemme fortsatt kan overraske. 
At den er israelsk, er imidlertid ingen bombe: gjennom et utall kinofilmer og tv-serier har israelske filmskapere de siste årene vist en beundringsverdig vilje til å takle vanskelige temaer med en mørk humor mange vil gjenkjenne fra jødisk kultur. 

Åpningsscenen er karakteristisk: 
Vi befinner oss på et aldershjem nær Jerusalem der pensjonisten og oppfinneren Yehezkel ringer en enda eldre, halvt senil nabokvinne og utgir seg for å være gud. 
Hun orker knapt å leve mer og ber om å få plass i paradis. 
Yehezkel ber henne vente, for det er ikke plass akkurat nå. 
Han mener det godt og vet ikke at han snart skal spille gud med langt større alvor. 
Det skjer når en gammel og kjær venn som langsomt er døende ber ham om å bistå til aktiv dødshjelp. 

Balansekunst 

Dette leder til etiske diskusjoner som skaper turbulens i den vesle vennekretsen som innvies i planene. 
Men Yehezkels vei fra velment, empatisk venn til «seriemorder» blir snart avløst av parallelle handlinger som demper en videre utforskning av de moralske spørsmålene som stilles. 
For når hans hustru rammes av Alzheimers får forfatterne/regissørene Granit og Maymom et svare strev med å balansere komedien og alvoret. 

Iblant kan filmen minne om Hanekes gravalvorlige Amour , eller Alzheimers-dramaet Still Alice , for så i neste øyeblikk å gå over i farse. 
Sjangerhybriden forvandler seg til en ekstremt krevende disiplin som de uerfarne filmskaperne ikke helt har kontroll på. 
Et av filmens beste sidespor involverer et forhold mellom to menn i 70-årsalderen på aldershjemmet, der den ene ennå ikke har våget å fortelle sin mor om det. 
Det er glitrende spilt av de to skuespillerne, men filmskaperne har en lei tendens til å overfortelle: 
Når de to homsene får besøk og den ene må gjemme seg i skapet, for så å bli oppdaget, er det bare nedtur med replikker som «Du vet, han er fortsatt i skapet». 

Durkdrevne komikere 

Men når komedien er godt orkestrert, så svinger det. 
Granit og Maymom har samlet et knippe begavede skuespillere som med sin durkdrevne erfaring stort sett glatter ut ujevnheter i manus og tone. 
I rollen som Yehezkel får veteranen Ze’ev Revah oss til å tro på hans moralske overskridelse. 
Når aldershjemmets bestyrer anklager de eldre for å oppføre seg som barn, så er vi på deres side. 

Rollegalleriet er en herlig miks av empatiske, feilbarlige typer og elskverdige opportunister. 
Men å la dem runde av filmen med et musikalnummer er et feilsteg som ikke tjener deres udiskutable talent. 
Denne gjengen hadde fortjent regissører av større kaliber, men det er likevel nok å glede seg over til å håpe på mer fra Granit og Maymom. 
",1
"«Høvdinger:»Upolert gangsterdebut 

Debutfilm laget på lavbudsjett og uten statlige tilskudd. 

250.000 kroner kostet det å lage denne filmen. 
Filmen er laget på dugnad, den har ikke fått en krone i statlig filmstøtte, vennetjenester ble innhentet og manuset ble til mens de filmet. 

Nå settes filmen opp på 40 kinoer. 
Regissør Irasj Asanti har gjort en grei jobb med få ressurser. 

Gangsterfilm i Oslos underverden 

Rene sjangerfilmer lages det ikke mye av i Norge. 
Asanti har laget en gangsterfilm som tar deg med ned i Oslos underverden full av vold, dop og raske penger. 

Historien er klassisk, og er troverdig innenfor sjangerens rammer. 

Morten (Anderz Eide) kommer ut fra fengsel bare for å oppdage at lillebroren ligger i koma på sykehus etter en narkooperasjon som gikk veldig galt. 
Morten vil til bunns i dette og oppsøker sin småkriminelle venn Ali, spilt av Asanti selv. 

Før han vet ordet av det, havner han midt i en blodig konflikt mellom en gjeng voldelig albanere og den mystiske Igor (John Carew). 

Oslo fra en annen vinkelDet er alltid morsomt å se Oslo fra en annen vinkel, og etter denne filmen kommer du nok til å lure på hva som egentlig foregår i den lokale burgersjappa eller bilverkstedet på hjørnet. 

Asanti har greid å lage en film som har en råskap, og det ligger en sitrende nerve i bunn. 
Slåsscenene er både brutale og realistiske, og spenningen opprettholdes. 

Sjangerfilm er også en kunst 

Mange tenker kanskje at sjangerfilm er enkelt og greit å lage. 
Men det å skape originalitet og særpreg i en velkjent sjanger, er en kunst. 

Dessverre er Høvdinger for gjennomsyret av oppbrukte klisjeer til å skille seg ut fra mengden. 

Du har onde mafiasjefer, klønete, men akk så onde, hjelpere og helten som vil ut av hele miljøet og begynne på nytt. 
Vi har sett dette bedre før, og karakterene blir aldri mer enn pappmasjéfigurer. 

Et annet element som skjemmer filmen, er dårlig dialog. 
Samtalene virker oppstyltet. 

I mange scener virker det som om skuespillerne leser rett opp fra et dårlig skrevet manus som mest består av «fittetryne» og «motherfucker». 

Det er kanskje meningen at det skal gi filmen et upolert uttrykk, men resultatet er amatørmessig og umodent. 

Stang inn for Carew 

De fleste rollene er besatt av ukjente skuespillere, men et ansikt kjenner nok de fleste av oss. 
Tidligere fotballspiller John Carew dukker opp i rollen som gangsterkonge, og gjør en god figur med de klisjeene han har å spille på. 
Scenen hvor han får ansiktet fullt av kokain, er en klassiker som er like morsom hver gang. 

Høvdinger er ikke perfekt, men den viser at det er mulig å lage film uten statlige støttemidler. 
Det står det respekt av. 
Noen steder er det synlig at filmskaperne har måttet ty til rimelige løsninger. 
Et eksempel er alle scenene som er filmet fra baksetet i en bil, mens to personer sitter foran og prater. 
Rent filmatisk er dette en dårlig løsning da ansiktsuttrykk er minst like viktig – om ikke mer – for å uttrykke stemninger og følelser på film enn ord. 

Med litt mer tid og flere høvdinger tror jeg regissør Asanti kan lage en virkelig god sjangerfilm neste gang. 
",0
"«Ted 2:»Du må være stein for å synes dette er morsomt 

Mer krampaktig enn morsom 

På en stor og rosa bryllupskake danser en lykkelig bamse i et shownummer som er Busby Berkeley verdig. 

For hvor ellers kan en teddybjørn få liv på magisk vis enn i drømmefabrikken Hollywood? 

Komedie som ikke er morsom 

Skal du svelge Ted, må du akseptere at du ser på en film med en snakkende bamse. 
Og det er helt greit! 
Det som ikke er greit er at det er en komedie som overhodet ikke er morsom. 

Da han var barn, fikk John (Mark Wahlberg) sitt største ønske oppfylt. 
Bamsen Ted (Seth MacFarlane) ble levende, og de to har vært bestevenner siden. 

I forrige film fant Ted drømmedamen, og nå har han giftet seg med Tami-Lynn (Jessica Barth). 
John er blitt singel siden sist, og fyller opp PC-en sin med porno. 

To timer med grov humor 

Alt er ikke bare idyll hos de nygifte. 
De prøver å adoptere et barn, men så dukker spørsmålet om Ted er et menneske, opp. 
Eller er han en eiendel? 

Advokat Samantha (Amanda Seyfried) tar saken, men også hun liker å lese lovtekster gjennom et slør av dop. 

Det som følger er to timer med uhøvlet, frekk, grov og infantil humor. 
I fare for å høres ut som en gammel grinebiter, er det kanskje på tide både for Ted og regissør Seth MacFarlane å bli litt mer voksen? 

Selv om humoren er barnslig, er den altfor grov til at den er myntet på barn. 
Temaet er voksent, men for å synes dette er det spor morsomt, er det en viss fare for at du bør være like dopet som hovedpersonene. 

Politisk ukorrekt 

Hele filmen kan kanskje ses på som et innlegg i legalisering av narkotikadebatten i USA? 

Scenen hvor gjengen drar til New York for å oppsøke landets beste borgerrettighetsadvokat og snubler over et deilig jorde fullt av marihuana, er en av filmens få, genuint morsomme scener. 

Enkle sex— og penisvitser 

Det er et musikalsk vrengebilde av Disneys magiske filmidyll, og Amanda Seyfried kan heldigvis synge. 
Her kommer både ironien og kritikken mot det politisk korrekte frem på både en underfundig og morsom måte. 

Dessverre er denne scenen unntaket, og resten av filmen er full av dumme og enkle sex- og penisvitser. 
Jeg har absolutt sansen for det politisk ukorrekte, men her blir det mer krampaktig enn morsomt. 
",0
"«The Little Death:»Fetisjer på ville veier 

Den australske sexkomedien The Little Death har gode poeng – og en skjærende undertone. 

Masochisme, dacryphilia, somnophilia: 
Det finnes snart ikke en eneste seksuell preferanse uten et fancy navn. 

Men hvordan arter det seg egentlig i hverdagen, når moderne kjærestepar skal praktisere sine lyster? 

Anchorman-skuespiller med debut 

Typisk nok er det en australsk filmskaper som ser det komiske potensialet i samtidens fiksering på fetisjer. 
Australske kulturarbeidere er raske til å tulle med fjonge begreper. 

The Little Death er spillefilmdebuten til den etablerte skuespilleren Josh Lawson, som sist var å se i The Anchorman 2 . 
Han spiller også en av hovedrollene her. 

«La petite mort» eller orgasme 

The Little Death åpner for sikkerhets skyld med en fransk metafor: 
«La petite mort» står det på tekstplakaten. 
Deretter oversettes begrepet til engelsk («The Little Death») og forklares med det folkelige uttrykket «orgasme». 

Hele filmen er bygget opp rundt slike oppslagsord, som både får en leksikonforklaring og illustreres ved hjelp av praksisen hos fem forskjellige par som gradvis flettes inn i hverandre. 

Handlingen er lagt til et velstående nabolag i utkanten av Sydney. 

Fantaserer om voldtekt 

«Bare kom opp hit og gi meg et skikkelig knull» sier Mavie til mannen på gulvet som driver og slikker på tærne hennes. 

Senere samme kveld drister hun seg til å fortelle om sine egne seksuelle fantasier, som er av masochistisk karakter: 
Hun vil gjerne bli voldtatt. 

Det faller ikke i smak hos fotfetisjisten Paul. 

Det blir kleint 

Samtalen mellom Mavie (Bojana Novakovic) og Paul (Josh Lawson) blir så klein at man vrir seg i kinostolen, og dét er nettopp poenget med mange av de sketsjlignende scenene i denne filmen: 

Idet man skal forklare sine fetisjer for partneren, vil de fort virke støtende eller latterlige. 

Samtidig er nettopp voldtektsmotivet for tungt og dramatisk for denne florlette komedien. 

Hver eneste scene med Mavie og Paul har en skjærende undertone og gir en følelse av at Lawson tramper anelsesløst rundt i minelagt terreng. 

Slapstick 

I den andre enden blir noen av «eksempelstudiene» i dummeste laget. 

Det ligner mest på dårlig slapstick når en middelaldrende ektemann doper ned konen sin hver kveld og stadig mister henne på gulvet når han skal bære henne til sengs, der han på grunn av sin somnophilia vil elske med henne mens hun sover.Da treffer Lawson bedre med paret som blir anbefalt av terapeuten å prøve rollespill. 
Mannen lever seg sånn inn i rollene at han mister sin egen identitet. 

Disse scenene har gode komiske poeng, og fungerer samtidig som en bittersøt kommentar til skuespilleryrket. 

Det er også stort potensial i paret som møtes via en telefontjeneste for døve. 
Her er pinlighetene iblandet både ynde og genuin nysgjerrighet. 

Mye som skurrer 

Som spillefilm er de mye som skurrer i The Little Death, men den rommer det som kunne vært to-tre fine kortfilmer. 
",0
"«Ulven:»Får «Lawrence of Arabia» til å blekne 

Jordansk-britiske Naji Nowar gir oss tidenes beduin-epos med panoramaer som får «Lawrence of Arabia» til å blekne. 

Mange av filmhistoriens klassikere handler om enkeltindivider som befinner seg midt i historiens stormkast, idet samfunnet de kjenner holder på å forandre seg for alltid. 

Som regel tilhører disse personene en privilegert klasse som kan unne seg luksusen å reflektere melankolsk over endringene. 

I jordansk-britiske Naji Nowars spektakulære spillefilmdebut Theeb – Ulven er det ikke tid til denne typen luksus. 

Leder pilegrimer til Mekka 

Hovedpersonen, beduingutten Theeb, tilhører en stamme som gjennom flere århundrer har ledet pilegrimer på vei til Mekka gjennom ørkenen. 
Men når det Ottomanske riket bygger ut toglinjer forsvinner inntektsgrunnlaget deres, og den storpolitiske kampen i området tilspisser seg. 

Denne konflikten innhenter dem når en britisk soldat ber Theebs storebror om å følge ham til en brønn nær disse toglinjene. 
De aner uråd, men tradisjonen tilsier at de ikke kan avvise noen som oppsøker dem om hjelp. 

Episk reise 

Theeb får ikke være med, men trosser likevel storebrorens befalinger og følger etter karavanen. 

Resultatet blir en både episk og nær reise gjennom ørkenen vi kanskje ikke før har sett på film, der Nowar «tar tilbake» det beduinske perspektivet som har forsvunnet i så mange vestlige, eksotiske fremstillinger. 

Men dette er selvsagt min tolkning. 
Theeb er bare en guttunge som i løpet av reisen må stole på eget skjønn og instinkter for å overleve. 

Det er hans mangel på selvinnsikt og større perspektiver som gjør filmens veksling mellom det episke og det nære så effektfull. 
Hans kamp med elementene og menneskelig uforutsigbarhet blir vår kamp. 

Fantastiske bilder 

Jacir Eid i hovedrollen er et funn, og jeg kan ikke fatte hvordan filmskaperne har fått til dette mirakelet av en film med bare én profesjonell skuespiller (som er Jack Fox i en mindre rolle som den britiske soldaten). 

Unge Eids ansikt har den rette uskylden og rå sensualiteten som gjør at vi aksepterer ham som et barn som brått formes av brutale omstendigheter, at veien blir til mens han løper for livet. 

De fantastiske panoramabildene har fått mange til å sammenligne filmen med David Leans klassiker Lawrence of Arabia . 
Det er naturlig, men samtidig misvisende. 

Theeb – Ulven er spilt inn nær mange av de samme locations i Jordan, men den skildrer ikke omgivelsene som en like naturlig tumleplass for spioner og banditter. 

En triumf 

Hovedpersonens blikk gjenspeiler den uberørte beduinkulturen som står for fall, og dette farger de storslåtte bildene. 

Wolfgang Thaler, kjent for sitt foto på Ulrich Seidls Paradis-trilogi, har skutt filmen på super 16-format med såkalte anamorfiske linser. 
Det gir filmen en varm og nesten intim glød, samtidig som bredformatets episke kvaliteter ivaretas uten at de blir for overveldende. 

For regissør Naji Nowar er denne debuten en triumf. 

Han makter å lage en liten film om noe stort, og overrasker med nyanser i karaktertegningene som på avstand kan virke som stereotyper. 
",1
"«Minions» er best i små doser
Mye moro for de minste. 

De er små, gule og kule, men dessverre nokså slitsomme. 
Minions dukket først opp som de onde hjelperne til skurken Gru i animasjonsfilmen Grusomme meg fra 2010. 

Nå har hjelperne fått sin egen film – og konklusjonen er at de er best i små doser. 

Mangler ond sjef 

Hele poenget med gjengen i Minions er at de må ha en sjef – dess ondere, dess bedre. 
T-Rex hadde potensial, Dracula var stor og Napoleon var helt super. 

Etter å ha rotet det til litt for mye, går de i hi. 
Men uten en skurk blir de ulykkelige og deprimerte. 

Stuart, Bob og Kevin tar på seg det heltemodige oppdraget og drar ut i verden for å lete etter en ny skurk. 
De havner i New York i 1968, hvor det er litt vel mye Peace & Love. 

De får nyss om at det skal arrangeres en superskurk-festival, og våre helter får jobb hos selveste Scarlet Overkill. 
Turen går til England hvor Fru Overkill higer etter dronningens krone og hele kongeriket. 

Moro for de minste 

Minions er full av fargerike og sprø innslag som ungene kommer til å elske. 
Her er det fart, spenning, visuelle krumspring og mye action. 

Humoren er vill, gal, til tider veldig dum, men av og til glimter den til. 

Regissørene Kyle Balda og Pierre Coffi har puttet inn en rekke historiske referanser, fra månelandingen til The Beatles, som får den voksne delen av publikum til å trekke på smilebåndet – i alle fall et par ganger. 

Musikken er spekket med godbiter fra The Doors, The Who og The Turtles. 
Det gjør filmen hakket mer levelig for foreldregenerasjonen. 

Mer sketsjer enn historie 

Filmen bruker ikke tid på å fortelle en god historie, men baserer seg mer på sketsjer og morsomme opptrinn. 

Mangelen på karakterer med en viss personlighet, og som driver med annet enn overfladisk tull, gjør at resultatet blir masete og ganske slitsomt. 

Det hjelper ikke at våre små helter snakker på et tullespråk som blant annet består av ord på engelsk, fransk, spansk, japansk, indisk. 
Resultatet er bare vås i beste ""sayonara macarena""-stil. 

Dette er morsomt en liten stund, men i en film som varer i 1 time og 30 minutter, er det mildt sagt voldsomt. 

Minions byr på mye moro for de minste, men den er sørgelig sjarmløs for de voksne. 
",0
"«Magic Mike XXL:»Innhentet av harryfaktoren 

Uten Steven Soderbergh i registolen, mister oppfølgerfilmen både humor og dramatikk 

Skal de kalle seg strippere? 
Eller mannlige underholdere? 
Eller kanskje healere? 

At yrket deres kan virke en smule suspekt, er stadig oppe til lattermild samtale blant karakterene i Magic Mike XXL . 

Men der stanser komikken i denne oppfølgeren til Magic Mike fra 2012 , en film som overrumplet publikum med et godlynt perspektiv på mannlige strippere. 

Magic Mike XXL mangler både det sikre regigrepet til Steven Soderbergh og den uforlignelige Matthew McConaughey i en av hovedrollene som selvnytende og bisarr scenepersonlighet. 

Strippeverksted 

Regien er nå ved Gregory Jacobs. 
Manusforfatter Reid Carolin er den samme, men han har ikke funnet noen erstatning for den dramatiske nerven som fulgte med karakteren Brooke spilt av Cody Horn; hun som hadde et kritisk utenfrablikk på denne delen av utelivsbransjen, men samtidig forelsket seg i tittelkarakteren. 

Forholdet mellom dem er slutt når XXL åpner, men Mike (Channing Tatum) driver fremdeles det lille snekkerverkstedet han byttet ut strippingen med. 
Filmens beste scene utspiller seg faktisk inne på verkstedet. 

Den gamle gjengen har kontaktet Mike for å få ham med på en siste «stripper-konferanse» før de pensjonerer seg, og mens han står der og sveiser, kjenner han plutselig danselysten melde seg. 

Den hip hop-inspirerte dansen med drill og høvelbenk er oppfinnsom og stilig koreografi. 

Glorete rikmannsestetikk 

Så snart gjengen legger ut på roadtrip til konferansen, faller XXL inn i kjente oppfølgerklisjeer. 
Gamle konflikter, vitser og damehistorier fyller replikkvekslingene. 

Naturligvis må turnébussen havarere og den ambisiøse Mike egge til strid om hvilke numre de bør fremføre. 

I stedet for å holde på den jordnære komediestilen i originalen, er XXL preget av en glorete rikmannsestetikk. 

Store deler av handlingen er lagt til luksuriøse villaer og gigantiske scener pyntet etter alle amerikanske regler for glitter og stas. 

Filmen legger an et skråblikk på disse omgivelsene, men blir selv innhentet av harryfaktoren. 

Det skyldes ikke minst at jenterollene denne gangen er redusert til et minimum. 
De spiller enten bransjeaktører eller et jublende publikum bestående av utdrikningslag og andre feststemte gjenger som betaler for danseopptrinn og simulert sex. 

Slik blir XXL en innelukket historie som styrker stereotype forestillinger den første filmen klarte å bryte med. 
",0
"«Terminator Genisys:»Gammel, men ikke helt utdatert 

Eksplosiv, underholdende og litt forvirrende. 

— Tidsreiser gir meg hodepine, sier Kyle Reese i en scene i den nye Terminator -filmen. 
Etter å ha sett den femte filmen i den dystopiske serien, er det lett å være enig. 

Eventyret startet med James Camerons Terminator i 1984. 
Det ble fire filmer og en TV-serie før vi nå får det foreløpig siste kapitlet i sagaen om hvordan maskinene tok over verden. 
Starten på Genisys er en ren hyllest til den første filmen. 

Genisys starter i 2029 og John Connor (Jason Clarke) er på nippet til å vinne kampen over Skynet og robotene. 
En ting gjenstår: 
Å redde Sarah Connor (Emilia Clarke) i 1984 for å sørge for at han i det hele tatt blir født. 
Kyle Reese (Jai Courtney) er mannen for oppdraget. 
Det bør høres kjent ut, for det var slik historien startet. 

Besnærende effekter 

Starten er faktisk ganske fascinerende. 
I løpet av de første 20 minuttene av filmen har Reese møtt både den originale T-101, T800 og den fryktinngytende T1000. 
For tiden står ikke bom fast, og i den tidslinjen vi nå befinner oss har absolutt alt endret seg. 

Tidsreiser er aldri logiske. 
Det er like greit å bare gi opp, svelge agnet og bli med på turen. 

Gjenskapingen av 1984-versjonen av Arnold Schwarzenegger er forresten så imponerende livaktig at det er nifst. 
Du forventer at effektene er gode i en slik film. 
Hvis du vil du ha store eksplosjoner og fancy cgi-roboteffekter, så oppfyller filmen dette løftet med glans. 
3D-effektene er også morsomme, og fikk undertegnede til å skvette flere ganger. 

Regissør Alan Taylor tar deg med på et heseblesende actioneventyr med mange elementer fra mytologien, men som også gjør sin helt egen vri på det kjente universet. 
Hvilke vrier han gjør, skal jeg ikke avsløre, men det er jo litt søtt at Sarah Connor kaller vår Terminator for papsen! 

Déjà vu 

Med alle de kjente Terminator-modellene som dukker opp, får du likevel en rar følelse av déjà vu. 
Mange av effektene har du sett før, men likevel har Taylor greid å få det til å virke både nytt og spennende. 
Selv om mange elementer repeteres fra film til film, er det her gjort med en god porsjon ironi og ikke minst mye internhumor for de av dere som kjenner serien godt. 

Atmosfæren i Genisys ligger nærmere de to første filmene enn de to siste. 
Det er en god ting. 

Arnold Schwarzenegger gjør det han kan best. 
Han er heroisk, tøff og få gjør det bedre enn ham. 
Det er også godt å se at humoren alltid ligger på lur under steinansiktet. 
Å matche Linda Hamilton i de to første filmene er vanskelig. 
Emilia Clarke, kjent fra Game of Thrones , er, ved siden av å være tøff, også sårbar og menneskelig. 
Hun gjør en god figur. 

Savner råskapen 

Jeg hadde ønsket meg en mørkere undertone på lik linje med den første filmens nerve, råskap og sitrende spenning. 
Men Hollywood skal lansere serien for nye generasjoner, og med 11-årsgrense er det intense, dystopiske elementet dessverre fraværende. 

Dermed blir dette en svak 4'er, men når du kommer over den innledende forvirringen, er Terminator Genisys forbausende underholdende – selv om actionelementene er mer Disney enn Terminator . 
",1
"Smakfull Mummi-animasjon for de små
Denne filmen er noe så uvanlig som en håndtegnet helaftens animasjonsfilm. 

La meg med det samme innrømme at jeg aldri har klart å elske Mummitrollene eller karakterene rundt dem særlig intenst. 
Den Tove Jansson-boken jeg har hatt mest glede av er Hvordan gikk det? som André Bjerke på en fantastisk måte oversatte til norsk i 1958. 

Jeg er absolutt i stand til å se at mange av de andre bøkene, samt tegneseriene, er fulle av lekenhet og småfilosofiske, søte og rare innfall, men jeg legger likevel merke til at summen av Janssons livsverk fungerer bedre for andre enn det gjør for meg. 
Bare så det er nevnt. 

Det Jansson uansett skal ha mye ros for er at hun har klart å formidle en så stor kjærlighet til universet sitt at mye av etterbruken av det sjelden ender i smakløshet, men tvert imot opprettholder en trofast visuell stil, selv om filmene og tv-seriene er mer markedstilpasset og strømlinjeformet enn bøkene og tegneseriene noen gang var. 

Xavier Picards Mummitrollet på Rivieraen er direkte lekker visuelt sett. 
Den er noe så uvanlig som en håndtegnet helaftens animasjonsfilm. 

Linjene enkle og tydelige, bakgrunnene er forseggjorte og alt er holdt i duse, smakfulle farger. 
Mange av bildene er rene tablåer, i slekt med de evigunge oppslagene i Janssons billedbøker. 

Historien bygger visstnok på en fascinasjon Jansson utviklet for den franske rivieraen under en ferie tidlig i karrièren. 
Vi følger Mummifamilien, inkludert Lille My, som etter å ha berget vrakgods fra pirater, får et innfall og seiler til rivieraen. 
Filmen leker litt med franske klisjeer og med Snorkfrøkens glamourfantasier, samtidig som den inneholder mange nok av de små opptrinnene som gjør at barn tilsynelatende aldri får nok av Janssons lunhet og mykhet. 

For meg blir den i lengden for kjedelig, men så tilhører jeg, som nevnt, heller ikke entusiastenes rekker. 
",1
"«Entourage»:For svakt, for langt 

Ikke en gang Ari Gold kan redde dette synkende skipet. 

Om noen skal tjene penger på å harselere og demonisere drømmefabrikken, så vil Hollywood helst gjøre det selv. 
Det har gitt oss klassikere som Sunset Boulevard og Wag the Dog , men de fleste forsøkene er fort glemt. 

Tv-serien Entourage har alltid hatt et nærsynt blikk på hedonismen til rollegalleriet og sjelden forsøkt å plassere Hollywood i en større sammenheng – bortsett fra som verdens navle. 
Nettopp mangelen på pretensjoner ga mye avvæpnende moro de første sesongene, helt til idétørken for alvor satte inn. 

Nå er spillefilmen her, fire år etter at den åttende sesongen rundet serien av, og serieskaper og regissør Doug Elin ser ikke ut til å ha løst den kreative floken.Det er alltid fristende for en filmversjon av en populær tv-serie å gape over for mye. 
I serien var kameratene Vince, Eric, Turtle og Johnny akkurat passe grunne og underholdende nok til at de tålte den knappe halvtimen episodene varte (glem serieformatets unike evne til å fordype gjennom hele sesonger, det var aldri noe Entourage -skaperne brydde seg om). 

Her får de over 100 minutter de ikke vet hva de skal gjøre med. 
Filmskaperne kompenserer så godt de kan, blant annet med en åpningssekvens som kan skilte med flere toppløse unge kvinner enn noen annen mainstreamfilm jeg har sett i nyere tid. 

Som før er det Vince og hans stjernestatus i Hollywood som står i sentrum. 
Noe av appellen ved tv-serien var hans lojalitet til de mindre talentfulle kompisene som utgjorde hans entourage, selv om det kanskje var det minst realistiske ved hele serien. 
Det forblir fortsatt et mysterium nøyaktig hva som er talentet til Vince, utover hans førsteelsker-look, og denne gangen ber filmskaperne oss om å tøye forestillingsevnen vel langt. 

Vince har ikke bare rykket opp i eliteklassen sammen med Fassbender og Clooney, han har blitt regissør av en film i milliardklassen alle omtaler som et mesterverk. 
Vi ser ikke at han jobber på filmen, han forklare aldri hva den handler om, men den blir nominert til en Golden Globe, selv om den bærer alle ytre trekkene til en forvokst kalkun.Jeg liker å tro at i tv-serien ville dette blitt problematisert, i hvert fall harselert med littegrann. 
Men her er selvironien fraværende. 
Vince er blitt megastjerne og filmen bruker mest tid på å vise hvordan han og kompisene fråtser humørløst i godene som følger med. 

That’s what stars do: they walk into rooms and fuck girls that civilians want , sier agenten Ari Gold, det mest underholdende uromomentet fra tv-serien. 

Uten ham ville denne filmen vært død som ei sild. 
Ari er en herlig politisk ukorrekt katastrofe der Jeremy Piven drar veksler på alle de myter som er skapt om filmkoloniens mektige agenter. 

Men Piven kan ikke dra lasset alene. 
De andre skuespillerne er for svake, det er bare Kevin Dillon som har en viss tyngde som den mislykkede skuespilleren Johnny Drama. 
Men også Johnnys drømmer forvandles til en bløt Askepott-historie, når han ender opp med en Golden Globe. 
",0
"«Mandariner:»Slående fredsbudskap 

Denne georgisk-estiske Oscar-kandidaten fremfører sitt fredsbudskap med slående og effektiv enkelhet. 

Denne georgisk-estiske Oscar-kandidaten fremfører sitt fredsbudskap med slående og effektiv enkelhet. 

I en scene tidlig i filmen dytter hovedpersonen og hans nabo et ødelagt militært kjøretøy utfor en skrent. 
De blir stående og se vraket rulle nedover mens de konstaterer at på film ville det forlengst tatt fyr. 

Dette er et av mange eksempler på hvordan denne filmen er annerledes enn andre krigsfilmer. 
Her er en regional konflikt redusert til et enkelt, oversiktlig drama om hvordan noen få mennesker forholder seg til hverandre når stridighetene er satt på spissen. 
Hovedpersonen Ivo opplever kamphandlinger mellom georgiske militære styrker og tsjetsjenske leiesoldater rett utenfor dørstokken og må ta seg av de overlevende, en fra hver av de stridende partene. 
De to sårede lover å holde fred så lenge de er i den gamle mannens varetekt, selv om hatet mellom dem er merkbart. 

Nyansert om vanskelig tema 

Dette skjer i kjølvannet av Sovjetunionens sammenbrudd i 1992 da Abkhazia brøt ut av Georgia og ble republikk. 
Som for å komplisere spørsmålet om etnisk tilhørighet, er Ivo medlem av en koloni estiske innvandrere som lenge har levd av å dyrke mandariner i det lokale ”subtropiske paradiset” nær Svartehavet. 
Nå har de fleste av dem reist fra krigen og tilbake til det selvstendige og fredelige Estland. 
Så hvorfor blir Ivor værende? 

Georgiske Zaza Urushadze er en for nyanserik filmkunstner til å gi oss noe entydig svar på det, selv om de tungnemme får sin forklaring mot slutten. 
Ivo er en resignert patriark som har opplevd nok dårskap under krig og som viser en verdighet som gjør inntrykk på de to gjestene. 
Særlig den som virker mest fremmed for Ivo, muslimen og leiesoldaten Ahmed, gjennomgår en transformasjon under oppholdet. 

Optimistisk tone 

Men det skjer ikke gjennom den velmente humanismen som ofte preger mer lettbente antikrigsfilmer. 
Ivo er en mann med integritet, han insisterer på å behandle de to gjestene anstendig og finner seg ikke i hatefull oppførsel. 
Som en streng, men kløktig lærer gir han de to unge mennene en innføring i sivilisert opptreden. 
Og gradvis gir det resultater. 

Ja, Mandariner er en optimistisk film, selv om slutten er alt annet enn det. 
Urushadzes budskap er like enkelt å predikere som det er vanskelig å praktisere: for å oppnå fred, må man tilbringe tid sammen, lære hverandre å kjenne. 
Dette er obligatorisk tankegods i ethvert seminar om konfliktløsning. 
Men det er måten Ivo legemliggjør denne filosofien på som løfter filmen opp fra seminarenes teoretiske, didaktiske verden. 
Det er i møter mellom enkeltindivider at mennesket gjenfinner sin verdighet under krig, når to skjebner speiler seg i hverandre og gjenkjenner noe grunnleggende. 

Ulfsak gir oss her en av filmens mest minneverdige patriarker. 
Ivos stoiske syn på livet passer perfekt til Ulfsaks værbitte skikkelse som filmfotograf Rei Kotov rammer vakkert inn med sitt tilbakeholdne kamera. 
",1
"«Jurassic World:»Dinosaurer har wow-effekten i behold 

«Jurassic World» er spekket med imponerende effekter hvor 3D kommer til sin rett. 

I 1993 vandret dinosaurene nok en gang på kloden vår. 
Vi vet alle hvordan det gikk, men selvsagt har vi ikke lært noe av de tre foregående filmene i serien. 

22 år senere har dinosaurparken åpnet, og over 20 000 nysgjerrige drar til Isla Nublar hver dag for å se på dyrene. 
Hadde parken vært virkelig, hadde jeg nok stått i kø selv. 
De forhistoriske dyrene holder en stor fascinasjon for mange, og i den fjerde filmen er de fortsatt magiske. 

Frankensteins dinosaurmonster 

Historien er ikke original og følger det faste mønstret. 
Brødrene Zach (Nick Robinson) og Gray (Ty Simpkins) blir sendt til parken for å bedre forholdet til deres fjerne tante Claire (Bryce Dallas Howard). 
Hun har ansvar for fornøyelsesparken og er mest opptatt av tall og profitt. 

For å øke overskuddet, har filmens gale vitenskapsmann skapt en ny dinosaur: Indominus rex. 
Den må selvsagt være større, nifsere og råere enn alle de andre tilsammen. 
På sidelinjen står dinosaurtrener Owen (Chris Pratt) og tenker at dette må gå galt — noe det selvsagt gjør. 
La moroa starte! 

Jurassic World kan lett tolkes som en kritikk av kapitalismens higen etter konstant vekst. 
Tema er natur mot vitenskap, fornuft mot grådighet. 
Å skape Frankensteins monster i form av en dinosaur, er å utfordre skjebnen. 
Som Owen så fint sier det i en scene: 
«De er dinosaurer. 
Det er wow nok». 

God kjemi 

Alvorlige undertoner til tross, dette er en fabelaktig actionfilm fri for sentimentalitet og kliss. 
Effektene er helt geniale. 
Dyrene er så livaktige at det nesten er skummelt. 
3D-effektene kommer virkelig til sin rett når dinosaurene kommer mot deg i full fart. 

Michael Giacchinos stemningsfulle musikk og de voldsomme lydeffektene er både skremmende og effektive. 
Utrolig nok har de også brukt tid på å skrive god dialog som ikke bare består av dårlige oneliners og platte vitser. 
Ordvekslingene er faktisk genuint morsomme. 

Kjemien mellom Bryce Dallas Howard og Chris Pratt gnistrer det også av. 
De er kanskje ikke like glødende som Bogart og Hepburn i The African Queen (1951) eller Kathleen Turner og Michael Douglas i Romancing the Stone (1984), men de har nerve på lerretet. 
Hun er streng, han er vill. 
Hun ser kun tall, han ser dyr med følelser. 
Hun er fornuft, han er følelser. 
Slikt blir det både romantikk, humor og spenning av. 

Jurassic World er enda mer actionpreget enn sine forgjengere. 
Med en fornøyelsespark full av potensielle middagsmåltider, er den også hakket mer voldelig. 
Det kler den, men den er nok altfor skummel for de minste dinosaurfantastene. 

Den siste finalekampen er bare helt rå, og må ses. 
Jurassic World er både spennende, morsom, underholdende og imponerende. 
Dinosaurene har wow-effekten i behold. 
",1
"Mystisk, sensuell og magisk vampyrhistorie - fra Iran
Månedens film på Cinemateket er intet mindre enn en iransk vampyrwestern. 

Bad City er byen du bare vil rømme fra. 
Her tømmes lik i åpne massegraver, fattigdom og narkolangerne råder gatene og håpet har gjemt seg i en mørk avkrok. 

A Girl Walks Home Alone at Night er debutfilmen til Ana Lily Amirpour, en sterk og uavhengig stemme med en original stil og et godt blikk for detaljer. 
Det skal bli spennende å følge henne fremover. 
Hennes neste film, The Bad Batch , beskrives som en dysfunksjonell kannibalistisk kjærlighetshistorie med Keanu Reeves og Jim Carrey. 

Arabisk western 

I Bad City, som minner mest om en støvete westernby, prøver unge Arash å skape seg et bedre liv, men det er ikke lett med en heroinavhengig far. 
Etter å ha spinket og spart i flere år, har Arash endelig kjøpt seg drømmebilen, en Ford Thunderbird. 
Da den lokale narkolangeren tar bilen som betaling, flyter det over for den ellers så rolige fyren. 

En natt, etter et kostymeball utkledd som Dracula, møter han en mystisk kvinne, som er mye farligere enn han aner. 

Vampyr i chador 

Det er lett å ty til ord som suggererende, magisk og besnærende når man skal beskrive denne vampyrfilmen. 
Det er liten tvil om at Amirpour er inspirert av estetikken til filmskapere som Jim Jarmusch og David Lynch. 

Hun har skapt en film som skiller seg drastisk ut fra mye annet. 
Hennes stemningsskapende bilder er på samme tid både besnærende vakre og grusomme i sin stygghet. 
Sjangermessig er ikke filmen lett å plassere, med elementer fra både grøsseren, kunstfilmen og romansen. 

Filmen er også full av musikalske referanser, og blander elegant kultur og musikk fra Midtøsten med amerikansk popkultur. 
Vampyren vandrer gatelangs i en svart chador, en tradisjonell, arabisk drakt, mens den unge helten minner om James Dean. 
I en scene svever vår vampyr ned øde gater på et skateboard mens kappen vaier. 
I en annen står en forfyllet Dracula hypnotisert under en gatelampe, mens den ekte vampyren observerer. 
Filmen er full av scener som er nydelige, humoristiske, erotiske, poetiske og full av symbolikk og skjønnhet. 

Ensom vandrer 

Som vampyrfilm refererer den mer til filosofiske eventyr som Only Lovers Left Alive (2013) og La den rette komme inn (2008) enn et klassisk Dracula-epos. 
Vampyren fremstilles som den ensomme vandreren gjennom menneskets forfall. 
Vampyren observerer, ser våre svakheter – og dømmer oss ved å drikke vårt blod. 

Amirpours vampyr har også lettere feministiske undertoner. 
Hun er en vigilant som støtter mennesker i nød uansett kjønn, og dreper uten å nøle de hun mener fortjener det. 
Hun blir et symbol på både døden og håpet i en kultur preget av dobbeltmoral og moralsk forfall. 

A Girl Walks Home Alone at Night krever mye av deg som tilskuer. 
Den er dvelende og mystisk, men er du tålmodig blir du belønnet med ren poesi. 
",1
"Langtfra ellevilt nok
Småmorsom, middelmådig familieanimasjon 

Erfaring viser at filmer med ordet ellevill i tittelen gjerne er mindre elleville enn man skulle tro. 
Ikke sjelden er de til og med middelmådige. 
Årsaken er antagelig at noen i distribusjonsleddet føler at tittelen må kompensere for en kvalitet som er svakere enn forventet. 

Det mest interessante med D et elleville nøttekuppet er at den er noe så sjeldent som en co-produksjon mellom Canada, USA og Sør-Korea. 
Det siste landet er synlig først og fremst ved helt umotivert bruk av Psys verdensplage Gagnam Style , først én gang i selve filmen, dernest under rulletekstene. 
Filmen hadde for øvrig premiere i andre deler av verden for halvannet år siden. 
Jeg har for eksempel sett den to ganger på fly det siste året, og selv om jeg ikke vet noe om hvorfor man velger å sette den opp i Norge nå, kan jeg forsikre om at norsk språkdrakt ikke løfter kvaliteten. 
På den andre siden har den heller ikke blitt dårligere. 

Fornøyelig 

Som sedvanlig i filmer om smågnagere, nærmer vinteren seg. 
Og det handler om å skaffe mat. 
Det frilansende ekornet Egon vil heller samle mat til seg selv enn å være en del av fellesskapet. 
Det avføder en konflikt mellom det individuelle og kollektivistiske, og lest med politiske briller, blir filmen faktisk morsom her og der. 
Frank Zappa skal ha sagt at grunnen til at kommunisme ikke fungerer er at folk liker å eie ting, og filmen illustrerer dette på en fornøyelig måte, uten at man får inntrykk av at den selv er klar over at det er det den gjør. 
Her finnes trotskister og medløpere, som seg hør og bør, men også en slags Stalin-figur, i form av vaskebjørnen Majoren, som manipulerer sine undersåtter blant annet ved hjelp av sult. 

Fin for barn 

Historiemessig ligger filmen så tett på DreamWorks ni år gamle Over Hekken at det er påfallende. 
Men dessverre har den ikke like gode karakterer, ideer eller energi. 
Det er ingenting å si på animasjon og teknikk, lyd eller tempo, men den mangler tre-fire gode kjernescener, slik som den i Over Hekke n hvor det hyperaktive ekornet Hammy blir speedet på energidrikk og beveger seg raskere enn lyset mens de andre dyrene griller marshmallows av energien som oppstår. 
Den var faktisk på grensen til å være ellevill. 
Men i Det elleville nøttekuppet er ingenting ellevilt. 

Barn under 9–10 år kommer likevel neppe til å klare å sette ord på hva som mangler og filmen vil derfor kunne fungere på linje med hvilken som helst annen gjennomsnittlig familiefilm. 
",0
"Praktfull Melissa McCarthy
McCarthy stjeler showet som CIA-agent. 

Jeg har en manusbok som heter The Complete Idiot's Guide to Screenwriting . 
I den står følgende råd listet opp som viktig suksesskriterium: 
Den dominerende egenskapen i de aller fleste svært populære filmer kan oppsummeres på denne måten: Kids love it. 
I denne kategorien finnes Star Wars, Tilbake til fremtiden, E.T. Ghostbusters og noen hundre andre. 

Dette er ikke en kategori det er enkelt å havne i. 
Mange forsøker uten å klare det, men Spy får det til med god margin. 

Høyt tempo 

Regissør og manusforfatter Paul Feig har solide mengder rutine og timing. 
Hans meste kjente film så langt er nok Bridesmaids (2011) som var en slags kvinnelig parallell til Hangover-filmene. 

I Spy viser han at han kjenner spionfilm-sjangeren ut og inn. 
Det som skal være morsomt er det stort sett hele veien. 
Tempoet er høyt. 
De beste vitsene er slike man vil gjenfortelle på vei ut av salen, i skolegården eller foran kaffeautomaten. 

Filmen er ikke først og fremst helsprø eller slapstick på samme måte som for eksempel Johnny English — eller Austin Powers -filmene, men opererer i et noe mer realistisk univers. 
Foruten at historien flyter godt, er Melissa McCarthy den viktigste årsaken til at dette fungerer. 
Hun har en komisk timing som vi allerede har sett i flere filmer, og hun byr hele tiden på sitt storvokste selv på en befriende måte. 

McCarthys film 

Hun spiller en agent som på grunn av en mannlig kollegas (Jude Law) store ego har sittet bak et skrivebord i ti år. 
Dette har hvisket ut selvtilliten som operativ agent, men ikke lysten, og når hun havner i felten, er hun naturligvis kostelig. 

Dette er McCarthys film, men Jude Law gjør også sitt, og ikke minst er Jason Statham, som jeg veldig ofte har store problemer med å like, bedre enn vanlig. 
Han spiller en bitter, egoistisk agent med et lite trivelig kvinnesyn og gjør det klart at han er best når han spiller parodier av de tøffingene han så langt har levd av å gestalte. 
50 cent dukker opp i en fin cameo-rolle. 
",1
"«San Andreas:»Effekter: 
4. Historie: 0 

Sentimentalt kliss i et inferno av ødeleggelser. 

Den største katastrofen i denne filmen er manus. 
San Andreas er så full av klisjeer og tragiske familieforhold at det ikke bare er dødstallene som er skyhøye, men også de store følelsene. 

San Andreas-forkastningen er reell nok, og danner skillet mellom den nordamerikanske platen og stillehavsplaten. 
California lever med trusselen om en varslet katastrofe. 
Jordskjelv kommer til å ramme igjen, spørsmålet er bare når. 
Vi har alle sett de grusomme bildene etter tragedien som rammet Nepal tidligere i år, og vet at jordskjelv ikke er å spøke med. 

Valuta for pengene 

Dette scenariet er utgangspunktet for Brad Peytons katastrofefilm, og når det gjelder masseødeleggelser, går han Roland Emmerich (Independence Day, The Day After Tomorrow og 2012 ) en høy gang. 

Det starter med at Hooverdammen brister, så rammes jordskjelv både Los Angeles og San Francisco, og det hele toppes med en gigantisk tsunami. 
Filmen er en oppvisning i ødeleggelser av skyskrapere, vakre bybilder og mennesker i nød. 
Når det gjelder rent og skjært effektmakeri, gir San Andreas deg god valuta for pengene. 

Problemet er at med dagens datateknologi har du sett det meste før. 
Da hjelper det ikke å pøse på med enda mer og enda større. 
Det hele blir utmattende, og, for å si det rett ut, ganske uinteressant. 

Sentimental svada 

Men effektene er likevel filmens beste side, for historien og karakteren er ikke mye å skryte av. 
Ray (Dwayne Johnson) flyr helikopter og redder folk ut fra livsfarlige situasjoner. 
Han er selvsagt midt i skilsmisseforhandlinger med Emma (Carla Gugino), som har funnet seg en ny og rik fyr. 
Ray gjør sitt beste for å redde forholdet til datteren Blake (Alexandra Daddario). 
Høres det kjent ut? 
Familiekonstellasjonen er så full av klisjeer at jeg kunne ønske de kuttet ut hele historien og bare pøste på med effekter. 
Det hadde egentlig vært like greit. 

Hvorfor tror Hollywood at vi bryr oss om stereotype karakterer som kjemper for å overleve i et hav av ødeleggelser? 
Jeg kan forstå at vi innenfor en ren, narrativ setting trenger karakterer å forholde oss til, men hvorfor serverer de den samme slitte smørjen gang på gang? 
Idet det amerikanske flagget vaier fra toppen av en ødelagt Golden Gate, er det sentimental overdose av nasjonalisme og føleri. 

All kudos til Dwayne Johnson som actionhelt, det kan han. 
Er det en ting jeg har troen på, er det at han med alle sine muskler kan redde familien sin og mer til. 
Men noen stor skuespiller blir han aldri, så å pøse på med familietragedier og døde barn, blir bare teit. 
Det eneste formildende trekk er datteren, Blake. 
Hun fremstilles som både smart, snartenkt og viser seg å være en aldri så liten MacGyver in spe. 

San Andreas er god på ødeleggelser og effekter, men den sentimentale historien er kjedelig. 
Vil du se en god actionfilm, gå heller og se Mad Max: Fury Road. 

Her er 5 gode katastrofefilmer 

Jordskjelv, tsunamier, tornadoer eller isfjell. 
Selv om vi kutter ut invasjon fra verdensrommet og overnaturlige monstre, viser det seg at naturen selv er et livsfarlig sted. 
Her er våre fem av våre katastrofefavoritter. 

1. 
The Towering Inferno (1974) 

Brann i skyskraper med Paul Newman og Steve McQueen. 
Intens, spennende og velspilt. 

Et ektepar jakter på den perfekte tornadoen, men kommer vel nær stormens kjerne. 
Flotte effekter, gode karakterer og solid spenning. 

3. 
The Poseidon Adventure (1972) 

Et cruiseskip kantrer, men noen få overlever på havets bunn. 
Klaustrofobisk, intens og veldig spennende. 

4. 
The Day After Tomorrow (2004) 

Verden fryser til is og miljøkatastrofen er et faktum. 
Til tross for en del klisjeer, en velspilt film med flotte effekter. 

Basert på en sann historie om en familie som opplevde tsunamien i 2004. 
Grusom og realistisk skildring av en naturkatastrofe. 
",0
"«Tomorrowland:»Lekker og forvirret fabel 

Vil verden gå under? 
Eller ligger det en fantastisk fremtid foran oss, bare vi våger å tro på den? 

Disney-filmen Tomorrowland er en heseblesende, lekker og forvirret miks av samtidens store spørsmål. 
Den er en tidsmaskin med handlingen lagt til forskjellige deler av verdensrommet. 
Den blander roboter med mennesker. 
Den preker miljøvern samtidig som den anklager menneskene for pessimisme. 

Ideologisk er Tomorrowland så forvirret at den i grunnen kan tas til inntekt for hva som helst når det gjelder menneskenes mulighet til å opprettholde liv på jordkloden. 

Så er den kanskje bare ment som god underholdning, når alt kommer til alt. 
Og det er i hvert fall noe regissør og manusforfatter Brad Bird har lykkes med tidligere. 
Han er kjent for animasjonssuksesser som The Simpsons , De utrolige og Rattatouille . 
I Tomorrowland blander han prikkfri dataanimasjon med en realistisk hverdagssetting. 
Filmen beveger seg mellom de ulike nivåene i rykk og napp, og med en ganske tilfeldig fordeling av underholdende scener og transportetapper. 

Disneyland 

George Clooney spiller rollen som genial og frustrert oppfinner. 
I filmens åpningsscene skal han forklare hvordan fremtiden kan se ut, men avbrytes hele tiden av instruksjoner fra en jente vi ikke ser. 
Er det en TV-sending de spiller inn? 

Det får vi ikke vite, for filmen beveger seg rakst videre til 1964. 
Der er Clooney-karakteren en liten guttunge som oppsøker verdensutstillingen i New York for å presentere sin egen oppfinnelse i oppfinnertelteltet. 
Han blir plukket opp av en liten jente som viser ham veien til en fantastisk fremtidsby. 

Filmens tittel er ment å skape assosiasjoner til Disneyland, og tilbyr publikum en stige fra barndommens fornøyelsespark til en modell mer tilpasset ungdommens fantasier. 
Fremtidsbyen er full av eventyrlig arkitektur som ligner en megaloman luksusversjon av den futuristiske vitenparken i Valencia, tegnet av Santiago Calatrava. 
Her er førerløse svevetog og alle andre slags fremkomstmidler som hører hjemme i en hypermoderne metropolis. 

Imponerende og hult 

Visuelt er det imponerende, men fremtidsbyen blir aldri noe mer enn et bilde. 
Hvordan er den egentlig laget og hvilke verdier har man der? 
Brad Bird har for mange baller i luften til å fylle visjonen med innhold. 
Det er kun handlingen på jordkloden som får en dramatisk og menneskelig dimensjon, takket være godt samspill mellom Clooney, Britt Robertson og Raffey Cassady. 
Robertson spiller den største helten Casey Newton. 
Hun bruker sin ekstraordinære intelligens til å lete etter nye løsninger på verdensproblemene. 

Men aller best liker hun rakettoppskytninger, i likhet med Brad Bird. 
Tomorrowland er full av fantastiske oppskytninger. 
Kanskje er dette filmens egentlige visjon: 
I en ideell fremtid vil vi alle sammen få billett til de mest avanserte romfartøyer som kan frakte oss til en alternativ og superglanset verden. 
",0
"Kurt Cobain:Montage of Heck: rå, sår og ærlig 

Musikkdokumentaren Montage of Heck viser at Kurt Cobains tragiske skjebne ikke var en tilfeldighet, men kan spores helt tilbake til hans barndom. 

Det var et stort prosjekt produsent og regissør Brett Morgen tok på seg da han i 2007 satte i gang prosessen med å lage den første autoriserte dokumentaren om en av vår tid mest ikoniske rockestjerner, Kurt Cobain. 

At han ikke har hastet underveis for å rekke milepæler, som f.eks. 20 års markeringen for Cobains død i fjor, tyder på at han har hatt kvalitet som et kompromissløst krav hele veien. 

Tydelig kunstnerisk visjon 

Kurt Cobain: 
Montage of Heck har de siste månedene blitt vist på flere prestisjetunge filmfestivaler, deriblant South By Southwest Film og Sundance Festival, Nå er den i ferd med å finne sin vei inn på kinolerreter og TV-kanaler i både USA og Europa. 

Så langt har dokumentaren blitt møtt med jubel og gode kritikker, og det er det all grunn til, da den fremstår både teknisk gjennomarbeidet og med en tydelig kunstnerisk visjon. 

Lar Kurt snakke selv 

Med en såpass kjent artist som tema kunne Brett Morgen lett gjort det enkelt for seg selv og lent seg på stemmene fra familie, venner og utallige bransjefolk, isteden er det Kurt Cobains egen stemme som har hovedrollen hele veien. 

Ved hjelp av dagboknotater, tegninger, lydspor og videoklipp som Morgen har fått låne av Cobains foreldre, og hans kone Courtney Love, har han satt sammen et puslespill av en historie, som viser en barndom og en oppvekst som allerede i ung alder gir tydelige signaler på at det kan ende med tragedie. 

Flykter inn i musikk og marihuana 

Som barn fremstår Kurt Cobain som en glad, aktiv og følsom gutt. 
Moren hans sier selv i et av intervjuene at han var like mye hypersensitiv som hyperaktiv. 

Men den lykkelige barndommen er kortvarig, for etter foreldrenes skilsmisse klarer han aldri helt å finne sin plass i familien igjen. 

En såret og forlatt Kurt bearbeider smertene sine med en blanding av aggresjon, opposisjon og kreativitet. 
Musikk, maling og marjuhana blir hans trygge gjemmesteder fra den vanskelige hverdagen. 

Er vondt å se på 

Å se hvordan den selvdestruktive Kurt Cobain i ungdomstiden egentlig bare søker kjærlighet og aksept, som foreldrene hans med sine nye familier ikke lenger har ressurser til å gi ham, er tidvis ganske vondt å se på. 

Det er lett (og kanskje også en smule urettferdig) å tenke seg at utfallet kunne blitt annerledes hvis de bare hadde prøvd litt hardere. 

Av de få stemmene som får uttale seg i dokumentaren er også moren og farens bidrag de mest følelsesladde, og gir tydelige tegn på at de fortsatt har et uoppgjort forhold til sin avdøde sønn. 

Et dristig valg 

Bakgrunnsmateriale som bilder, dagboknotater, tegninger og lydopptak er generelt sett vanskelig å bruke i en dokumentarfilm, men dette har Morgen løst ved å fylle tomrommene med å lage animasjon og grafikk ut av det material han allerede har. 

Alt fra dansende bokstaver på et ark, til animasjonssnutter med hovedpersonen selv. 
Det er et dristig valg, men fordi Kurt Cobains stemme er så tydelig i alt han har etterlatt seg fungerer det som en forfriskende vri. 

Morgen har nok jobbet mye med at flyten og rytmen mellom bilde og musikk skal være så perfekt som mulig, og resultatet er blitt at disse innslagene nærmest fremstår som små musikkvideoer i selve filmen. 

En uunngåelig avslutning 

Historien fortelles i kronologisk rekkefølge, men da dette er historien om Kurt Cobain og ikke om Nirvana, stopper den ikke opp ved hver eneste av bandets største meritter. 

Med Kurts øyne ser vi hvordan all verdens penger, berømmelse og heltedyrking ikke kan veie opp for den ensomheten han bærer på innsiden. 
Og at hans altfor tidlige død ikke var et resultat av en tragisk tilfeldighet, men heller en uunngåelig avslutning for en trist skjebne. 
",1
"«McFarland:»Forfriskende usentimentalt om den amerikanske drømmen 

En ærlig «mot alle odds»-historie fra Kevin Costner. 

McFarland i California omtales som USAs fruktkurv. 
Byen er fattig, og 90% av befolkningen stammer fra Latin Amerika. 
De befinner seg på det nederste trinnet på den sosiale rangstigen, og mange livnærer seg som bær— og grønnsaksplukkere. 

Hit kommer læreren Jim White (Kevin Costner) med sin familie etter at han fikk sparken for å ha slått en elev. 
White har selv falt nedover på den sosiale stigen, og McFarlands ungdomssskole er siste sjanse. 

Du sukker sikkert nå, og tenker at dette er nok en film om en hvit middelklassefyr som tenner inspirasjonen i fortapte tenåringer? 

Det er det, men selv om dette sportsdrama følger i tradisjonsrike sjangerrammer, blir man av og til positivt overrasket. 
McFarland er et godt, ærlig og forfriskende usentimentalt drama. 
Ærlig, selv om den er laget av Disney, og mest sannsynlig sponset av Coca Cola! 

Godt fortalt, vakkert filmet 

White har et øye for talent. 
Han ser ungdom som står opp før solen hver morgen for å plukke grønnsaker på åkrene i timene før skoletid. 
Når skoledagen er over plukker de videre. 
Han observerer at flere av ungdommene kan løpe både fort og langt, og starter et lag med terrengløpere! 

Det som følger er en klassisk mot alle odds-historie, som er godt fortalt, vakkert filmet og godt spilt. 
Kevin Costner gjør en av sine beste roller som mannen som får øynene opp for et Amerika han ikke ante eksisterte. 

Blir aldri klam og sentimental 

Det sosiopolitiske aspektet med USAs økende underklasse og immigranter uten rettigheter lurer under overflaten. 
Regissør Niki Caro har et godt grep om formidlingen av problemene, men hun blir aldri klamt sentimental eller politisk korrekt. 

McFarland handler om menneskets evne til å inspirere andre til ikke å gi opp håpet om en bedre fremtid. 
Det er en gave vi ikke skal undervurdere. 
Ja, det er en sjangerfilm, men den er solid. 
Historien fortelles med driv, humor og makter å engasjere helt til siste bilde. 
Det er godt å se at Hollywood fortsatt kan fortelle noe så banalt, og samtidig så vanskelig, som en god historie. 
",1
"«Sommer i Toscana:»Sympatisk seksualopplysning 

Fin ungdomsfilm om medisinske og seksuelle komplikasjoner. 

Ikke alle ungdommer er like drevne og utagerende som tenåringene i amerikanske kultfilmer av typen Kids og Spring Breakers. 
Riktignok er sex det eneste som står i hodene på kompisene Edoardo og Arturo i den italienske ungdomsfilmen Sommer i Toscana. 
Men syttenåringene har aldri prøvd det selv, og hva verre er: 
""Edo"" frykter at han har en fysisk defekt som vil hindre ham i å fungere normalt. 

Medisinsk dilemma 

Det er pubertetens klassiske bekymringer det handler om i dette sympatiske dramaet av Duccio Chiarini. 
Hvordan få debutert? 
Er det noe galt med meg? 

Hovedkarakteren Edo kan minne om unge Karl Ove i Min kamp – en følsom og fryktsom type. 
Men der Karl Oves bekymringer viser seg å være unødvendige, så har Edo faktisk et fysisk problem. 
Forhuden er så stram at han ikke engang kan onanere uten store smerter. 

Ved å introdusere dette meget konkrete problemet, tar regissøren rollen som en aktør i seksualopplysningens tjeneste. 
Men hvorfor ikke? 
Ducci Chiarini klarer faktisk å sette den medisinske problematikken (operasjon? salver?) inn i en fin fortelling. 
Denne fortellingen er ikke stor, men rommer både komiske, triste og yndige scener. 

Ekte sommerstemning 

Handlingen utspiller seg i et ganske vanlig nabolag med eneboliger. 
For Edo (Matteo Creatini) er det sommerens store begivenhet når nabojenta Bianca (Franscesca Agostini) kommer hjem på ferie. 
Hun er allerede verdensvant, mens Edo nøler med å flytte hjemmefra. 
Ungdomsgjengen sykler rundt i varme gater, drar på stranden, går på konsert, planlegger teltturer, føler seg frem. 
Filmen har en ekte og enkel sommerstemning. 

Rundt den kåte ungdomsgjengen bygger Chiarini nye lag med seksuell tematikk. 
Foreldrene til Edo opplever en krise på grunn av utroskap, hans lillesøster er kun opptatt av at hunden deres skal få parre seg. 

Skrell vekk skole, jobb, politikk, verdensproblemer – alt handler egentlig om sex. 
Slik er livet sett fra syttenåringen Edos perspektiv, og skuespilleren Matteo Creatini klarer å gi denne livsfølelsen både hengslete motløshet og dirrende nysgjerrighet. 
",1
"«Hot Pursuit:»Sofia og Reese i mislykket komedie 

Denne tannløse actionkomedien er ikke verdig talentene til Sofia Vergara og Reese Witherspoon. 
Men det er deres egen feil. 

Det er ikke vanskelig å forstå hvorfor Sofia Vergara og Reese Witherspoon her praktisk talt er lenket sammen i en road movie: 
Mens Vergara er blitt vår tids sexy, selvironiske latina gjennom sin rolle i tv-serien Modern Family , har Witherspoon ofte spilt den blonde, litt pripne sørstatstuppa. 
De er så forskjellige av både utseende og temperament, og så drevne komedieskuespillere, at det burde kunne slå gnister av samspillet. 
Så hvorfor gjør det ikke det? 

Oser noble intensjoner 

Vi har reist nedover denne veien før med en rekke mannlige stjerner, mest minneverdig med Nick Nolte og Eddie Murphy i 48 Timer . 

Witherspoon spiller humørløs politi som skal eskortere Vergara fra San Antonio til Dallas der hun skal vitne mot en farlig narkobaron som har drept broren hennes (en merkelig parallell til Vergaras egen skjebne, ikke minst fordi dette er en komedie). 

Snart får de narkobaronens menn i hælene (ja, Vergara går også her konsekvent med skrikende høye hæler) og en vill flukt som involverer blant annet en lastebil full av kokain og en busslast med pensjonister tar oss til slutt til Dallas. 

Det oser noble intensjoner av denne komedien, som de to stjernene har utviklet og produsert, sammen med regissøren Anne Fletcher. 
De har sett seg lei av å spille mødre og damen til den mannlige stjernen, og befinner seg nå i en posisjon der de kan utvikle egne prosjekter. 

Derfor er det så synd at de ikke har tatt seg bedre tid til å utvikle et skikkelig manus. 
Det som kunne blitt en komisk og smart variant av Thelma & Louise ender opp som noe slitent og klisjéfylt vi har sett hundre ganger før – bortsett fra det faktum at de er kvinner. 

Dårlig regi 

Vergara burde tatt med seg manusforfatterne fra Modern Family som i stor grad har formet den seriens vittige lek med hennes stereotype, fyrige latinaskikkelse. 
Hun spiller akkurat den samme skikkelsen her, med de karakteristiske grimasene, puppene og den overdrevne, latinamerikanske aksenten, men hun mangler replikkene, timingen og situasjonene. 

Selv om regissør Fletcher tilkjennegir et kvinnelig blikk når hun lar en mannlig birolle ta av seg alle klærne (noe ingen av kvinnene gjør i filmen), er ikke det nok for å tilføre filmen en distinkt regi. 

Det er noe halvferdig og likegyldig ved hele gjennomføringen, og de gangene de komiske situasjonene følges opp med en viss entusiasme, går det over alle støvleskaft. 

En dårlig vits om menn og tamponger holdes krampaktig i live lenge etter at den forlengst er falt død om, og damenes irritasjon over at tv-nyhetene ikke får frem deres riktige alder og høyde, gjentas til det kjedsommelige. 
Hadde dette vært et prosjekt de to stjernene gjorde for å cashe inn for å kunne gjøre andre, mer interessante filmer, ville jeg sett gjennom fingrene med det. 
Men når de er freidige nok til å presentere det som sitt hjertebarn, er det nesten utilgivelig. 
",0
"«Passengers»:Tam romanse i verdensrommet 

De romantiske følelsene i Morten Tyldums nye film får raskt en sur bismak. 

Hadde karakterene i Passengers vært like godt utviklet som luksusromskipets interiør, kunne dette blitt en av vinterens virkelig store opplevelser. 
Nå er den en bisarr romanse med bismak. 

Et romskip seiler gjennom verdensrommet på vei mot en ny koloni fylt av håp og drømmer. 
Over 5000 passasjerer ligger i dvale. 
Etter et ublidt møte med en meteor våkner Jim Preston (Chris Pratt) lysår unna målet. 

Morten Tyldums Hollywood-film kan skilte med store stjerner, men historien er merkverdig blottet for følelser. 

Tredelt historie 

Filmens fortellerdramaturgi er tredelt. 
I den første sekvensen følger vi Jim mens han går på veggen av ensomhet. 
I den andre får han selskap av Aurora (Jennifer Lawrence). 
I den tredje begynner ting å gå virkelig galt. 

Hver del har sin egen temperatur og atmosfære. 
Visuelt er filmen storslått og utrolig vakker. 
Bildene av to ensomme mennesker helt alene mot det uendelige universet er stemningsfullt, men det er ikke nok. 

Mer dramatikk, takk 

Det er ingenting å utsette på Pratt eller Lawrence. 
De er solide i rollene sine, men dessverre har de ikke nok å spille på. 

Karakterene er for endimensjonale. 
Jim er mekanikeren som fikser ting, mens Aurora er journalisten som skriver. 
Her kunne man skapt spenning i forholdet mellom de to vidt forskjellige personlighetene. 
Noen av de beste filmromansene har vært bygd på motsetninger som tiltrekkes av hverandre. 
Dessverre makter ikke Tyldum å utnytte dette elementet. 

Selve romansen er heller ingen enkel historie. 
Den vokser ut av tvang og ren desperasjon. 
Dermed får forholdet en mye mørkere tone. 
Her burde regissøren utforsket det moralske dilemmaet og det forkastelige valget hovedpersonen tar. 
Da hadde du fått en film med både intensitet og nerve. 
Det skjer ikke. 
Dermed får ikke filmens siste del den emosjonelle, dramatiske og spennende effekten den burde hatt. 

Tamt 

Kanskje har ikke manusforfatter Jon Spaihts hatt en klar idé om hva slags fortelling han vil formidle? 
Drama? 
Thriller? 
Romanse? 
Det er ikke godt å si. 
Resultatet er et sammensurium av sjangre som ikke fungerer som en helhet. 

Delen hvor Jim er alene ombord i det luksuriøse skipet er mest solid. 
Her utforsker filmen det ensomme mennesket i et hav av stjerner. 
Pratt får vist at han er mer enn et vakkert ansikt. 

Fra det øyeblikk Lawrences karakter introduseres får filmen en helt annen tone. 
Det som kunne blitt et nervepirrende psykologisk spill, reduseres til et tamt og blekt forsøk på en romanse. 

Gode karakterer og en solid historie danner grunnlaget for enhver god film. 
Passengers behandler begge deler altfor overfladisk. 
",0
"«Min pappa Toni Erdmann»:Pappaen fra helvete 

Når forholdet mellom far og datter bryter sammen, gjenoppstår det mirakuløst. 
Resultatet er en moderne klassiker. 

Ja, jeg vet det høres forferdelig ut: en tysk komedie på nesten tre timer om en far og datter som gjennomlever et slags psykodrama der de fremste fysiske rekvisittene er en sliten parykk og noen løstenner. 

Men regissør Maren Ade og skuespillerne tar oss her med til steder jeg aldri har oppholdt meg før som kinopublikummer, i en uregjerlig sone mellom komedien og tragedien der du aldri vet hva som kommer til å skje. 

Farens alter ego 

Når vi møter Winfried (Peter Simonischek) og datteren Ines (Sandra Hüller) har de ikke sett hverandre på en stund. 
Filmens originaltittel, Toni Erdmann, er farens alter ego, en fiktiv skikkelse han finner på når han overraskende kommer på besøk til datteren i Romania der hun jobber for et oljeselskap. 

Han er en pensjonert lærer med en tøylesløs hang til practical jokes, og det kan virke som mye av kommunikasjonen mellom dem har skjedd på disse premissene. 
Men på et tidspunkt har hun fått nok. 

Maktkamp 

Men når han introduserer seg som Toni Erdmann for hennes sosial sirkel i Bucuresti, den ene kvelden som coach, den neste som tysk ambassadør, og tvinger henne til å leke med, utløser det en maktkamp ingen av de aner utgangen på. 

Som sekstiåtter og antikonformist blir Winfried sjokkert over at Ines har underkastet seg en striglet bedriftskultur, og hun viser tydelig forakt for hans mer avslappede verdier. 
Men begge er sårbare og vet hvor de kan ramme hverandre. 

Tysk formalitet 

Ines er i utgangspunktet en kjedelig klisjé – den barnløse karrièrekvinnen som krever effektivitet. 
Det vi isteden får er en hysterisk avkledning, noen ganger bokstavelig talt, av forretningslivets kjønnsstereotypier og ritualer, der Ines forsøker å leve opp til sitt renommé som målrettet tallknuser. 

Det er scener her som får The Office til å fremstå som en helt grei dokumentar fra arbeidslivet. 
Mye av komikken oppstår i sammenstøtet mellom den tyske formaliteten og det anarkiet Winfried presser frem og som etter hvert også smitter over på datteren. 

Dobbelt klimaks 

For filmens høydepunkter er det Sandra Hüller som står for, når rollefiguren treffer bristepunktet og mister kontrollen. 
Jeg trodde vi var nådd filmens klimaks når Winfried med stor oppfinnsomhet tvinger Ines til å synge Whitney Hustons ”The greatest love of all” (med innlevelse!) i en mottagelse. 
Det er en scene som ikke lar seg beskrive og som utløste spontan applaus under premièren på filmfestivalen i Cannes. 

Men så viser det seg at filmens grand finale gjenstår. 
Jeg skal ikke gå i detalj, men bare fastslå at Hüller holder filmens geniale vanvidd i sin hule hånd. 

Denne sekvensen, som løfter filmen til uante høyder, bør få plass på panteonen sammen med andre komedieklassikere om vårt moderne arbeidsliv. 
Sjelden har et sammenbrudd, som egentlig er nitrist, blitt skildret på en mer oppløftende måte. 
",1
"«Why Him?»Litt morsom, mest umorsom 

Vår anmelder humret et par ganger. 

Jeg er usikker på hvilken måleenhet man bruker for å angi grovhet og vulgaritetsnivået i filmer, men det groveste av film jeg hadde tilgang på som 11-åring var Den blå lagune, hvor Brooke Shields i 104 minutter løp rundt med det lange håret sitt foran brystene. 

Hun begynte etter hvert å menstruere, rinner det meg i hu, og hun og kjæresten lagde etter hvert til og med barn. 
1980 var uskyldens tid. 
La oss si at den filmen har grovhetsnivå 1. 
I våre dager kan jeg, hvis jeg vil, ta med 9-åringen på for eksempel Why Him? hvor språk og handling er seksualisert slik at filmen kanskje nærmer seg nivå 5 på en skala til 10 – hvor 10 er porno. 

Betyr denne utviklingen at folk kommer til å være totalt åpne og helt uten hemninger om et par generasjoner? 
Betyr det at vi tidligere enn før vil gjøre oss ferdige med livets materielle pinligheter og bevege oss i mer åndelig retning? 
Ikke vet jeg. 
Men jeg vet at i den grad dårlige filmer forandrer på noe som helst, er det sjelden i positiv retning. 

Flat og kjønnstradisjonell 

Why 
Him kan ha vært en morsom idé på gutterommet til Jonah Hill, for hovedpersonen Laird som spilles av James Franco er en potensielt morsom karakter, men så har andre, og mindre begavede humorister tatt over og søppelet det grundig til. 
Franco stoler jeg ikke på lenger, så det overrasker meg ikke at han sier ja til å spille i en flat, kjønnstradisjonell og ikke minst altfor umorsom komedie. 

Verre er det med Bryan Cranston (Breaking Bad). 
Han burde sitte et års tid i et mørkt rom og tenke seg om. 
Dette handler nok en gang om en ung mann som har behov for å be kjærestens far om hennes hånd. 
Driver de fortsatt med det borte i Amerika? 
Det er i så fall ufattelig. 

Riktignok twistes historien på slutten, slik at det hele ender opp i en slags feminist-retning, men det er en feberredning. 
Antagelig har en kvinne fått tilgang på manuset og påpekt et par ting guttene selv ikke hadde tenkt på. 

Det finnes morsomme ting her. 
Lillebrorens reaksjoner når han observerer voksenverdenen. 
En over toppen-fest. 
Grovt språk som blir morsomt når det blir ordentlig rart (double dicker). 
Et metanivå som av og til leker med andre filmer. 
Men alt i alt er mangelen på idémessig eleganse slående, og de få gangene jeg humrer, ligger samtidig irritasjonen og gnager. 

Jeg blir sittende og føle min egen hjerne kjempe en kamp med seg selv for å finne en vei ut av uføret. 
",0
"«Dyrene i Hakkebakkeskogen»:- Høydepunktet er å høre Wenche Myhre i rollen som Bestemor Skogmus 

Faderullandei, som bandet Katzenjammer får Thorbjørn Egners 60 år gamle musikal til å svinge på kino! 

Generasjoner av norske barn har vokst opp med Thorbjørn Egners fortelling om Klatremus og de andre dyrene i Hakkebakkeskogen. 

Klatremus er en bohem som fremstår minst like kontrær i dag som på 50-tallet. 
Han gidder nemlig ikke å sanke mat, slik de andre, flittige dyrene i skogen må gjøre. 

Smarte Klatremus ligner et oljebarn som surfer rundt på toppen av velferdspyramiden og bruker tiden på sorgløse aktiviteter som å synge, spille og snylte på andres gjestfrihet. 

Slitesterk fortelling 

Alle dyrene i Hakkebakkeskogen representerer ulike mennesketyper. 
Det fargerike og gjenkjennelige typegalleriet er hovedgrunnen til at fortellingen fremdeles fenger. 
Den andre grunnen er de fine sangtekstene til Egner og de nynnbare melodiene til Christian Hartmann. 

Det beste og mest originale med denne filmen, er at det norske bandet Katzenjammer har fått lov til å røske i de musikalske arrangementene og rocke opp visene med balkan-inspirerte rytmer. 
Bom fallera fadderullandei, Katzenjammer er virkelig et band som spille kan! 

De får det til å svinge så heftig at det er stor sjanse for høy allsangfaktor på kino i romjulen – og i barnehagene på nyåret. 
Alle skuespillerne gjør også fine stemmeprestasjoner. 
Høydepunktet er å høre Wenche Myhre i rollen som Bestemor Skogmus. 

Stor sjanse for allsang! 

Filmen er både trygg og fengende for de minste. 
Men den mangler den fandenivoldske oppfinnsomheten og viljen til å ta noen kreative sjanser, som for eksempel Knutsen & Ludvigsen og den fæle Rasputin (2015) hadde mye av, og som kunne gjort at den treffer en bredere målgruppe. 

Det er for øvrig litt vanskelig å få øye på hva manusforfatteren har bidratt med i filmatiseringen av Dyrene i Hakkebakkeskogen. 
Filmen har nesten identisk fortellerstruktur med Egners egen teaterversjon av Hakkebakkeskogen. 

Sjarmerende figurer 

Filmen er laget med detaljrike dukker og tradisjonell stop-motion-teknikk. 
Håndverksmessig er det bunnsolid, og filmens visuelle uttrykk har masse særpreg og sjarm. 
Kristiansand Dyrepark er medprodusent for filmen, og filmen vil garantert bidra til at flere barn strømmer til Hakkbakkeskogen i Dyreparken, der løse reveører og revehaler allerede er blant bestselgerne i gavebutikken. 

Det er greit at noen tjener penger på Hakkebakkeskogen-universet. 
Men selve filmen skjemmes av at scenen der Brumlemann bader, er identisk med en reklame for et kjent såpemerke som går på tv i disse dager. 
Denne scenen etterlater et inntrykk av å være en skitten revestrek i filmen for å selge mer såpe til småbarnsfamilier. 

Rocker på kino 

Filmatiseringen av Alf Prøysens lune fortelling om Snekker Andersen og Julenissen går som det suser på kino nå. 
Men mye tyder på at i romjulen blir det Thorbjørn Egners nyrocka museviser som vil få de yngste barna til å tralle seg i søvne i hoppsatakt. 
",1
"«Rogue One: A Star Wars Story»:En puslespillbrikke av gull 

De som har laget denne filmen, elsker Star Wars. 

Både J.J. Abrams som lagde fjorårets The Force Awakens og Gareth Edwards som har laget årets Rogue One: 
A Star Wars Story kan sammenlignes med kunststudentene man støter på når man besøker museer som Louvre i Paris eller Reichsmuseum i Amsterdam – de som dag etter dag står med staffeliene sine og kopierer gamle mestere og forsøker å trenge stadig dypere inn i hemmelighetene til Da Vinci, Vermeer og alle de andre. 

Man kan trygt gå ut ifra at både Abrams og Edwards har studert de tidlige Star Wars-filmene inngående nok til at de kjenner detaljene i scenografier, kostymer, landskap, i tillegg til fraseringer og pauser i replikkvekslinger, samt våpen, farkoster og alt som tenkes kan. 

De har satt seg inn i hva som gjorde at de første tre filmenes småskitne og uperfekte estetikk fungerte bedre enn glattheten i de neste tre. 

De må dessuten ha reflektert hvorfor Star Wars-filmserien innehar den helt spesielle posisjonen som den har. 
Det finnes hundrevis av andre science fiction-filmer som alle har laservåpen, fascinerende maskiner og underlige skapninger. 

De samme mer eller mindre banale konfliktene finnes i alle. 

Så hvorfor elsker folk nettopp Star Wars? 

Emosjonell gåsehud 

Det har å gjøre med, tror jeg, at George Lucas’ idé er så omfattende og så imponerende, og at de første filmene ikke lignet på noe vi hadde sett før. 

Det var følelser, karismatiske karakterer, grandios ondskap og humor om hverandre. 

Star Wars ble lynraskt et referansepunkt og et trygt sted å være i en verden hvor mye annet, fra internasjonal politikk til eget familieliv, var skuffende og i ubalanse. 

Star Wars ble den ungdomsklubben som kommunene la ned. 

Det ble det beste hjørnet å henge på og dermed ble det også det stedet man gledet seg til å gjense gang på gang med vennene sine, og etter hvert også med ungene sine. 

Når det gjelder Star Wars er det vanskelig å late som. 
Dette er noe man forstår eller ikke forstår, elsker eller ikke elsker. 

Og både Abrams og Edwards legger for dagen en hengivenhet som er forbeholdt de elskende. 
Med Disneys milliarder i ryggen åpnes dermed muligheten for at Star Wars-serien nå altså fortsetter, mot alle odds, ikke bare med spektakulære, men også med smarte og til og med emosjonelt gåsehudaktige filmer. 

Rogue One er langt på vei en fryd. 
Den fortsetter ikke historien fra i fjor, men er sin egen historie. 
Den knyter an til Star Wars-universet på den måten at historien passer, som en puslespillbrikke av gull, er det fristende å si, inn mellom episode III, Sithene tar hevn (2007) og episode IV, Et nytt håp (1977). 
Faktisk slutter den, som man kunne forvente, omtrent i samme sekund som 
Et nytt håp starter. 

Nye og spennende karakterer 

Vi befinner oss med andre ord i en politisk situasjon hvor Det galaktiske imperiet er i ferd med å knuse opprørernes demokratikamp. 
De har akkurat ferdigstilt sitt nyeste våpen, dødsstjernen, som en gang for alle vil eliminere alle rebeller og dermed også alt håp om intergalaktisk frihet, likhet og brorskap. 

Med unntak av et par åpenbart computergenererte karakterer fra 1977-filmen, samt noen maskerte kjente og kjære, er karaktergalleriet nytt og tiltrekkende. 

Felicity Jones er strålende som Jyn Erso, datter av vitenskapsmannen Galen Erso (Mads Mikkelsen), som tvinges til å jobbe for sine fiender – et effektivt og velkjent grep fra mange krigs- og spionfilmer. 

Forest Whitaker er fin som opprørslederen Saw Gerrera (et pek til Che Guevara), og Donnie Yen utmerker seg med sin blinde tro på kraftens muligheter. 

Best på den onde siden er Ben Mendelssohn som imperiets våpeningeniør Krennic. 
Han klarer å portrettere et ytterst labilt sinn, på samme måte som han også gjorde med Dannie Rayburn i Tv-serien Bloodline. 
Mendelssohn har et drag rundt munnen som i kombinasjon med øynene, gjør ham subtilt ubehagelig. 
På droide-fronten får vi denne gangen K-2SO, som gjør jobben sin og vel så det. 

Høyt tempo 

Rogue One er spekket med sitater fra 1977-filmen, samtidig som den lar oss oppleve et flertall planeter, måner og landskaper vi ikke har sett før. 
Teknisk utstyr og scenografi er kledelig slitt der det skal være slitt, og nazi-aktig rent der det skal være det. 

Tempoet er høyt, eksplosjonene mange og til dels deilig utdratte og de politiske parallellene til Syria og Midtøsten er så pass store at Disney har vært ute og dementert det de siste dagene. 
Men 1977-filmen kan i så fall beskyldes for mye av det samme, ørken med brennende ruiner, skruppelløse regimer, haltende allianser, etc. 
Lite er nytt under solen. 

Musikken er for første gang ikke laget av John Williams, men av Michael Giacchino, som legger seg tett opptil Williams og bruker flere av hans berømte partier på en omskrevet måte. 
Det tar litt tid å bli vant til, men det fungerer. 

Skulle jeg peke på et savn, er det karakterer av Han-Solos format. 
De nye fungerer utmerket, men er likevel et stykke unna å inneha sjarmen Harrison Ford hadde på 70- og 80-tallet. 

Og om tolv måneder vil jeg ha Luke Skywalker. 
Med skjegg. 
Pokker heller. 
",1
"«Evolution»:Opprør mot matriarkatet 

En feministisk dystopi forkledd som oppveksthistorie for gutter? 
Vi vet aldri hvor vi har denne filmen. 

I Lucile Hadzihalilovics forrige spillefilm, Innocence, ble vi tatt med til en pikeskole langt ute i ødemarken der jentene, på randen av puberteten, ankommer i hver sin kiste. 

Når regissøren her kommer med en ny film, vel 12 år etter debuten, blir vi introdusert for et enda mer eksotisk univers. 
Denne gangen er det gutter i samme alder som lever i et lukket samfunn under kvinners overoppsyn. 
Her finnes hverken voksne menn eller annen unødvendig staffasje. 

Den hvitkalkede landsbyen er ribbet for moderne innretninger og kvinnene både kler og oppfører seg som de er medlemmer av en kysk sekt. 
Kanskje er de mødrene til guttene, men sannsynligvis ikke. 

Opprør mot kvinneveldet 

Det er en større, totalitær vilje som styrer dette universet, men vi får aldri vite hva det er. 
Har kvinnene tatt over verden eller er dette alt som er igjen? 
De oppdrar guttene i henhold til faste ritualer, som blant annet innebærer å gi dem en bedøvende injeksjon hver kveld når de skal sove. 

En kveld unnslipper hovedpersonen Nicolas sin injeksjon og sniker seg ned til havgapet for å se hva landsbyens kvinner holder på med. 
Der blir han vitne til et merkelig ritual som involverer en blekksprut, uten å bli noe klokere. 
Men det avføder spiren til et opprør mot matriarkatet som Nicolas noe famlende skal stå i spissen for. 

Guttekroppen dekonstrueres 

Som guttene i denne filmen slutter du tidlig å stille spørsmål. 
Hadzihalilovic er ikke interessert i å forklare hvordan dette samfunnet er skrudd sammen, og ber oss akseptere filmens mest interessante provokasjon: at det er guttene som føder barn. 
Det skjer gjennom medisinske eksperimenter det aldri blir gjort rede for, men det er ikke viktig. 

Hadzihalilovics fremste mål er å skape uhygge og fysisk ubehag ved å redusere guttekroppene til noe som kan utnyttes og dekonstrueres. 
Men selv om disse scenene er kjønnspolitisk subversive, har vi sett slike eksperimenter på menneskekroppen mange ganger før i dystopiske filmer, og de er helt ordinære i sin visuelle utforming. 
Som dystopi er filmen mindre konsekvent og visjonær enn for eksempel The Lobster som nylig gikk på norske kinoer. 

Umulig å kategorisere 

Filmen kommer bedre til sin rett i eksteriørscenene som er filmet mot de brutale klippeformasjonene og den mørke sanden på Lanzarote. 
Her forenes det fantastiske og grusomme som Hadzihalilovic er så fascinert av og som gjør filmene hennes til så originale oppvekstfabel. 

Filmen åpner som i en klassisk guttebok, med noen spektakulære undervannsscener som tar pusten fra både Nicolas og oss. 
Den ender også der mellom klippene, med Manuel Dacosses vakre filmfoto, men da ser vi hvilket bedrag åpningen var. 

Filmens tittel, Evolution, henspiller muligens på Nicolas oppvåkning, men jeg er ikke sikker. 
Kanskje er det bare universets golde tidløshet som gjør at tittelen passer. 
Du vet ikke helt hvor du har denne filmen, og det er nok akkurat slik Hadzihalilovic vil ha det. 
",1
"«Hacksaw Ridge»:En studie i vold og enfold 

Forrykende voldelig ikkevolds-epos. 

Mel Gibson tilhører den typen regissører som etter hvert står i veien for egne filmer. 

Det har gått så langt at når han nylig ble intervjuet av Stephen Colbert på The Late Show, tok det lang tid å komme til poenget, som var den nye filmen hans, for det var så mye grums fra fortiden som måtte ryddes av veien først, noe Gibson kom ganske greit unna – delvis på grunn av glimtet i øyet som virker genuint nok, samt på grunn av et artig skjegg. 

Kontroversene rundt The Passion of the Christ raste i månedsvis da den kom for tolv år siden. 
Var det en antisemittisk film? 
Var det smart at Gibson hadde valgt å la Jesus snakke arameisk? 
Fremstilte han jødene som en gjeng skadefro mobbere? 
Den filmen er for øvrig voldelig på grensen til det komiske, og dessuten spilt så usubtilt at dersom man ser en sekvens av den uten undertekster, ser det ut som om Coen-brødrene har forsøkt å lage en mockumentary fra Jesus tid. 

Gibson bør ikke avskrives 

To år senere, i 2006, ble Gibson arrestert av en jødisk politimann da han kjørte bil i påvirket tilstand, og skal da angivelig ha sagt noe om at «jødene er ansvarlig for alle krigene i verden», som politimannen usympatisk nok valgte å lekke til pressen, og gjorde dermed Gibsons sammenbrudd, og påfølgende skilsmisse, synlig for hele verden. 
Offentlig unnskyldning i brevs form ble en av konsekvensene. 
Utfrysing en annen. 

Samme år kom Apocalypto, Gibsons intense, men tunglabbede volds-symfoni om Mayaindianerne, og deretter har det vært stille fra regissøren i ti år. 
Skuespilleren Gibson har prøvd seg fra tid til annen, men ikke fått til all verden, og det er kanskje riktig å si det har oppstått en slags global mistanke om at mannen er en fare for seg selv og andre og at det er best ikke å samarbeide for tett med ham. 

Men Gibson bør ikke avskrives. 
Han er en ressursperson. 
Og han er fryktelig rik. 
The Passion of the Christ finansierte han stort sett selv. 
Tredve millioner dollar. 
Katsjing! 
Og den tjente inn godt over seks hundre millioner dollar. 

Hvorfor? 
Fordi folk elsker religion, spesielt på film, og kanskje særlig hvis den har et lite spark mot jødene. 
Religion blir på en måte mer virkelig når den kan understrekes av musikk og utdødde talespråk og motlys og fotogene mennesker som til forveksling ligner skikkelser og fysiognomier vi fra barnsben av er opplært til å assosiere med det hellige land – fariseere, romere, disipler, Maria Magdalenaer og, naturligvis, Jesus selv, som virkelig får gjennomgå, det må sies. 

En ganske utrolig historie 

Med Hacksaw Ridge fortsetter Gibson med full fart i religionssporet. 
Denne gangen velger han å skildre makeløst enfoldige Desmond Doss, en Forrest Gump-aktig karakter, som mirakuløst nok redder mange medsoldaters liv og selv overlever på Okinawa i 1945. 

Det spesielle med Doss var at han gjerne ville delta i krigen, men ikke med våpen. 
Historien er sann. 
Den er pyntet på, men er likevel tett nok på til at «A true story»-skiltet i starten legitimeres. 
Og det er virkelig en ganske utrolig historie. 

Andrew Garfield (The Social Network, The Amazing Spider Man) spiller Doss med et oppriktig oppsyn, han elsker alle rundt seg til tross for oppvekst med en ødelagt far. 
Det er på mange måter en velfungerende film, selv om den ofte velger de enkleste løsningene og ikke har ambisjoner om noe finspill skuespillerne imellom. 
Til tider blir enfoldet likevel for stort, både foran og bak kameraet. 

Er og blir en bølle 

Det er selsomt å se en så volds-elskende regissør som Gibson predike ikkevold som livssyn og metode, det klinger rett og slett hult. 
Og jeg fornemmer at han forsøker å få i pose og sekk – både boltre seg med realistiske kamp-sekvenser og blod og død, etter modell av Spielbergs Saving Private Ryan, og fremstå som en from humanist. 
Det siste kjøper jeg ikke. 
Gibson er og blir en bølle, men en smart bølle. 

Vince Vaughn oppleves til tider som om han hører hjemme i en annen film, men Sam Worthingtons alltid lidende øyne fungerer som vanlig godt. 
Og den lange sekvensen hvor Doss redder medsoldater er forrykende. 
Det skal Gibson ha. 

Neste prosjekt er en film om Jesus oppstandelse. 
Fest beltene. 
",1
"«Den magiske juleesken»:Nostalgisk julemoro for de minste 

Herlig dansk animasjonsfilm. 

Etter å ha sett mye amerikansk animasjonsfilm blir du til slutt litt trøtt og lei av den til tider perfekte, glatte, men for all del pene animasjonen. 
Da er det godt å se en film som Den magiske juleesken som er noe helt annet. 

Det er vanskelig å ikke bli litt nostalgisk når du sitter og ser den danske julefilmen. 
Idet lille Julius blir fraktet til en magisk verden befolket av reinsdyr i halm, søte juleengler og små julenisser, er det lett å mimre. 
Marsipangrisen er også på plass og jammen har ikke noen tatt en bit av stumpen hans. 

Lun julefortelling 

Julius bor på barnehjemmet Klokkerly, og han simpelthen elsker julen. 
To av de andre guttene på hjemmet hater høytiden. 
Til Julius store fortvilelse hevder de hardnakket at julenissen er tull og tøys, men hvem er det da som roper til ham fra julekisten hvis ikke nissen finnes? 

Historien er skrevet av Sanne Munk Jensen og Jacob Ley og føles som et friskt pust av originalitet. 
Her er ikke noe av den klamme sentimentaliteten som ofte skjemmer amerikanske barnefilmer. 

Ley har også regissert filmen. 
Han har kanskje hentet inspirasjonen fra sine egne barndomsminner for dette er en utrolig sjarmerende og lun fortelling som passer bra for de aller minste barna. 

Selv om historien er sjarmerende, er den ikke uten brodd. 
For i det magiske riket er det en skikkelig luring som vil ødelegge julen engang for alle. 
Noen av scenene har et snev av det groteske i seg uten at det blir for skummelt. 

Animasjon med særpreg 

Animasjonen er fantastisk flott og er med på å gi filmen sitt helt spesielle særpreg. 
Teknikken er en blanding av stop-motion, 3D-animasjon og det som kalles «cut-out» hvor det ser ut som om figurene er klippet ut av papiret. 

Det er med på å gi filmen den litt gammeldagse og nostalgiske atmosfæren foreldrene kan kjenne seg igjen i og som barn kan drømme seg bort i. 

Den magiske juleesken er en julefilm med god moral, en morsom og underholdende historie og en aldri så liten dose ekte julestemning. 
",1
"«Shelley»:Lavmælt grøsser 

Ellen Dorrit Petersen er strålende i denne beherskede grøsseren som ikke makter å fullføre løpet helt ut. 

Horrorfilm kan fungere utmerket som sosial kommentar, men det er sjelden nordiske filmskapere våger seg på det. 
Med sin første spillefilm går regissør Ali Abbasi offensivt til verks med et manus av Maren Louise Kähne (Borgen, Broen) og en rekke norske innslag: 
Ellen Dorrit Petersen spiller det nærmeste vi kommer en hovedrolle, mens Sturla Brandt-Grøvlen deler fotokreditering og Jacob Jarek er produsent. 

Resultatet er et ambisiøst tilskudd til den nedtonede nordiske horrorfilmen som særlig svenskene og danskene har vært eksponenter for, fra La den rette komme inn til Når dyrene drømmer og Sorgenfri. 

Surrogati som byttehandel 

Helt fra starten blir vi introdusert for filmens dempede, men urovekkende atmosfære som omhyller et staselig hus ute i skogen. 
Der har ekteparet Louise (Petersen) og Kaspar (Peter Christoffersen) trukket seg tilbake for å leve i pakt med naturen. 
De har forsøkt en rekke ganger å få barn, men kroppen hennes tåler det ikke. 

Når de ansetter den rumenske hushjelpen Elena (Cosmina Stratan) tar det ikke lang tid før Louise tilbyr en byttehandel: om Elena føder hennes barn, så vil hun og Kaspar betale for leiligheten Elena drømmer om å dele med sin sønn i Bucuresti. 

Eminente skuespillere 

I starten skildres kulturforskjellene på humoristisk måter, og de finner tonen. 
Men når Elena blir gravid, utløser det uante krefter i relasjonen mellom de tre. 
Hun blir rammet av en underlig sykdom, og virker besatt. 

Filmskaperne etablerer her et spennende premiss for et kammerdrama der særlig Petersen og Stratan leverer strålende rolletolkninger. 
Noen vil huske Stratan fra Christian Mungius prisbelønte Beyond the hills. 
Her utfordrer hun Petersens kjølige nordiske aura med en jordnær uskyld som gjør henne effektiv som medium for dunkle krefter. 

Hva vil djevelen? 

Filmens fremste kvalitet ligger i de to skuespillernes samspill. 
Derfor mister filmen noe av sitt momentum når (og her kommer en spoiler!) en av de forsvinner i siste halvdelen. 

De filmatiske virkemidlene er ikke nok i seg selv for å drive spenningen videre. 
Den største utfordringen ved å spille på det overnaturlige i et realistisk univers, er å få oss til å akseptere at de to virkelighetene kan eksistere side om side. 

Abbasi spiller på det truende ved den storslåtte naturen, på vinden som røsker i trærne, men vi får aldri noen klar fornemmelse om hva dette diabolske handler om. 
Filmen starter som en skarp sosial kommentar og et djevelsk godt kammerspill, men munner ut i noe annet. 
Og hva det er synes jeg er vanskelig å få øye på. 
",1
"«A Monster Calls»:Et indre monster 

Ikke like emosjonelt solid som den er stilsikker. 

A Monster Calls er en tungt prisbelønnet, britisk barnebok fra 2011, skrevet av Patrick Ness, etter en idé av Siobhan Dowd som døde av kreft før hun selv rakk å skrive historien. 

Jeg kjenner ikke til boken, men merket at den spesielle tilblivelseshistorien ga en viss tyngde til filmen til og med før jeg så den. 
Man møter gjerne filmer som dette med et eget sett med forventninger, ofte preget av ærbødighet og respekt, på samme måte som man forholder seg litt annerledes til alvorlig syke mennesker enn man gjør til friske. 
Alvorlig syke har kontakt med noe de ikke kan flykte fra, de er merket og de minner oss som foreløpig er friske om at livet er skjørt, kort og brutalt. 

Som manusforfatter skjønner man raskt at sykdom står i en særstilling som drivkraft på film. 
Sykdommer er nyttige fordi de bringer med seg en nødvendighet og et sett med spilleregler som umiddelbart er synlige for hvem som helst, men de er også farlige som fortellermessig størrelse, fordi de kan enda opp med å bli en mekanisme mer enn noe annet. 

Rørende idé 

A Monster Calls går rett i strupen på hvordan en terminal kreftdiagnose hos en mor påvirker barnet. 
Lewis MacDougall er nennsomt castet som 12-åringen Conor. 
Han har et skjørt utseende og en tilbakeholdt spillemåte som er sjelden blant barneskuespillere. 
Felicity Jones er like god som den døende moren. 
Sigourney Weaver spiller bestemoren, men har ikke her samme naturlige tilstedeværelse som hun har på sitt beste. 

Conor reagerer på den overhengende tragedien med å skape et indre monster. 
Ideen er god og rørende, men den behandles litt stivt og spenningsfilms-aktig og vi må derfor helt til slutten av de to timene filmen varer for å komme inn i den følelsesmessige bevegelsen som burde ha ligget under fra første stund. 
Jeg ser ikke bort ifra at grepet fungerer bedre i boken enn det gjør her. 

Visuell fest 

Monsteret er en barlind som kommer til liv, med lysende øyne og Liam Neesons dype stemme. 
Den er i slekt med entene, de levende trærne, i Ringenes Herre – To Tårn, men også med flere av Transformers-skapningene. 
Barlind-monsteret bringer Conor i kontakt med følelsene sine, men hindrer samtidig det emosjonelle planet i å virke i forgrunnen. 

En åpenbar film å sammenligne med er Lasse Hallströms Mitt liv som hund (1985), som også handlet om en dødssyk mor, men var emosjonell, varm og overveldende fra første sekund. 
Vi kommer veldig mye tettere på Ingemar Johansson enn vi gjør på Conor O´Malley. 

Til gjengjeld er A Monster Calls, en visuell fest, med mørke, gotiskinspirerte scenarier, fine animerte sekvenser og i det hele tatt litt av en lekkerbisken – som ville vært ganske fantastisk hvis den hadde vært emosjonelt like solid som den er stilsikker. 
",1
"«Syng»:Hårete «Idol» 

De synger fint, men hvor er historien? 

Den nye filmen fra Illumination Entertainment har mye sang og dans, men de har glemt det viktigste; en historie som holder mål. 
Syng er i bunn og grunn bare Idol med søte dyr. 

Illumination 
Entertainment står bak filmer som Grusomme meg, Minions og Kjæledyrenes hemmelige liv. 
Felles for disse filmene er at de har fargerik animasjon, men de har sine mangler på historiesiden. 
Det er langt igjen til Pixar-nivå, som greier å gi karakterene emosjonell dybde samt skape solide fortellinger. 

For dyr flest 

I Syng møter vi koalaen Buster Moon (Matthew McConaughey), en mislykket teatermann som lengter etter den store suksessen. 
En dag bestemmer han seg for å lage en sangkonkurranse for folk flest, eller dyr flest. 

Firbente helter strømmer til audition, og Moon sitter til slutt igjen en håndfull utvalgte talenter. 
Sammen med en rekke små og store intriger, er det Syng i et nøtteskall. 

Sangene vi får høre er et popkulturelt sammensurium som spenner fra Leonard Cohen via Elton John til Paul Anka. 
Da er det i alle fall godt å kunne melde at både Scarlett Johansson, Seth MacFarlane og Reese Witherspoon virkelig kan synge. 
Ellers kunne dette blitt riktig ille. 

Spenstig animasjon 

Syng har en solid dose søthet. 
I tillegg har den noen gode småhistorier om den sjenerte elefanten Meena og husmor-grisen Rosita som drømmer om et liv utenfor oppvasken. 

Illumination 
Entertainment har grepet på animasjonen. 
Den er frisk og spenstig med fantastiske sprø og fargerike detaljer i bildene. 

På tross av sprø innslag holder ikke det hele veien til den store finalen. 
Vi trenger også et følelsesmessig engasjement i historien. 

* Anmeldelsen er basert på den amerikanske versjonen av Syng. 
Filmen finnes også i en norsk utgave. 
",0
"«Kvar song ei soge»:Hjertevarmt om folkemusikk 

Smalt tema, universelle følelser. 

Møsvatn ligger 908 moh. 
Her bor 115 mennesker i en grend som er delvis veiløs. 
Stedet, som ligger sørøst ved Hardangervidda Nasjonalpark, havnet på kartet i 1904 da Møsvatn ble verdens største kraftstasjon. 

Det kan man også kvede om. 
For Kvar song ei soge handler ikke om Hydro, kunstgjødsel eller tungtvann. 
Det handler om formidling av gamle kulturtradisjoner og folkemusikk. 

«Eg trur at hadde eg ikkje songe, so hadde eg sikkert vorte galen», sier Hillborg Romtveit i filmen og summerer opp hva folkesangen betyr, ikke bare for henne, men også for det lille samfunnet. 

Det finnes en sang til alle anledninger. 
Til fødsel, bryllup, sorg, dødsfall, forelskelse, til fjellet – til og med til kraftstasjoner. 

Bruddstykker av levde liv 

Regissør Aaslaug Vaa forteller sine små historier gjennom en blanding av dialog og sang, men sangen får dominere. 
Det synges om den første forelskelsen og om forholdet til naturen. 
I stedet for å fortelle om barnebarnet som døde, velger en mann å kvede om det. 
. 

Det er vakkert og stemningsfullt, men likevel fører det til at du aldri helt blir kjent med menneskene du møter. 
Du får kun flyktige blikk inn i livene deres. 

Vaa forteller ingen lineær historie fra A til Å. 
Dette er ikke en journalistisk dokumentarfilm som vil avsløre urett. 
Det er en film som er mer opptatt av å skildre og beskrive. 
Kvar song ei soge viser deg bruddstykker av levde liv. 

Til tider er det noen veldig rørende bruddstykker. 
De gir deg et unikt innblikk, ikke bare i folkemusikkens kraft og tradisjoners gang, men også om livet i en liten avsidesliggende bygd i det moderne Norge. 

Vakkert filmet 

Menneskene i bygda får ikke spille hovedrollene alene. 
En like viktig rolle spilles av vannet, fjellene, sjøen og isen. 

Filmen starter med at en voksen og to barn beveger seg sakte over isen. 
Med jevne mellomrom stopper den voksne og dunker en stav hardt ned for å sjekke isens tykkelse. 
Du ser frostrøyken, detaljene i iskrystallene og hører isen sukke. 

Den polske filmfotografen Virginie Surdej står for bildene. 
Hun har et godt øye for de hverdagslige detaljene. 
Hun gir noe så trivielt som å henge opp klær en ekstra estetisk dimensjon. 

Smalt tema – universelle følelser 

Du kan si at Kvar song ei soge er en film for dem som er spesielt interessert i folkemusikk. 
Regissør Aaslaug Vaa greier likevel å formidle hvor viktig det er å ta vare på tradisjoner for vår egen identitetsdannelse. 

Følelsene hun formidler i filmen, være seg sorg over døde venner eller kjærligheten til naturen, er universelle. 
",1
"«Sovende soldater:»Drømmende filmdikt 

Enten tar du utfordringen, eller så sovner du. 

Hva er det egentlig jeg sitter og ser på? 
Er det en drøm? 
En allegori? 
Et filmdikt? 
Det er mange tanker som flyr gjennom hodet mens man sitter og ser på Apichatpong Weerasethakuls Sovende soldater. 

En ting er i alle fall sikkert. 
Å plassere filmene hans inn i en bestemt sjanger, er umulig. 
Filmspråket er realistisk. 
Handlingen eksisterer et sted mellom drøm og virkelighet, mellom spøkelseshistorier og hverdagsliv. 

Weerasethakuls mottok Gullpalmen i Cannes for Onkel Boonmee som kan erindre sine tidligere liv i 2010. 
Har du sett den, vet du at dette ikke er enkle filmer som fortelles som en lineær historie i tid og rom. 
Filmene hans ligger nærmere et filmdikt, og du kan fortsette å gruble på dets betydning lenge etter at filmen er slutt. 

Åndelig humor 

Handlingen er satt til Khon Kaen, en by nordøst i Thailand. 
På en gammel skole er det innlagt soldater som lider av en mystisk sovesykdom. 
Hit kommer Jen (Jenjira Pongpas), som har en fot som er 10 cm kortere enn den andre. 
Hun melder seg som frivillig og ender opp med å ta seg av Itt (Banlop Lomnoi), en soldat uten nær familie. 
På sykehuset befinner også Keng (Jarinpattra Rueangram) seg, en ung kvinne som hevder hun har kontakt med åndeverdenen. 

I ny og ne våkner soldatene opp, for så å sovne igjen med ansiktet midt i matfatet. 
For Sovende soldater er slettes ikke uten humor - om den dog er av det lettere bisarre slaget. 

Hvem som drømmer og hvem som er våken er ikke godt å si. 
For selv om Sovende soldater er laget helt uten påkostede spesialeffekter, foregår handlingen like mye i drømmene og fantasiens verden som i vår alminnelige virkelighet. 

Kryptisk 

En av sekvensene som gjorde sterkest inntrykk på meg var da Jen ber ved sitt lokale tempel. 
En stund senere setter hun seg ned for å spise, og to unge kvinner setter seg ned ved siden av henne. 
Alt virker tilsynelatende harmløst og normalt. 
Helt til de to presenterer seg som guddommelige prinsesser og forklarer hvorfor soldatene aldri kommer til å våkne. 
Det pågår en krig i åndenes verden. 

Weerasethakuls kamera nærmer seg nesten dokumentarfilmen i sin realisme. 
Det er et kamera som sjelden går nært, og det kan virke fremmedgjørende. 
Det kolliderer med handlingen som beveger seg over i det spirituelle og handler om vanlige menneskers forhold til det guddommelige og åndeverden. 
Regissøren tegner et bilde av en moderne verden som går hånd i hånd med gammel overtro. 

Handlingen er kryptisk. 
Om du ser på filmen som en metafor på vår verden som har mistet kontakten med det spirituelle, eller om du vil tolke filmen politisk, overlates til deg som tilskuer. 
I noen segmenter ser du en klar samfunnskritikk, blant annet idet kamera hviler på en plakat med det thailandske flagget, EU-flagget og teksten EU Wedding Studio. 

Sovende soldater er en film som kan gi deg mye dersom du er åpen for det. 
Ellers er det nok en fare for at du gjør som soldatene og sovner foran lerretet. 
",1
"«Neon Bull»:Kinovinterens store overraskelse 

I den macho brasilianske rodeo-kulturen skjer de forunderligste ting. 

Den nordøstlige delen av Brasil fremstilles ofte som ressursfattig på film, et område der den tradisjonelle machokulturen står sterkt. 
Gabriel Mascaros film rokker ikke ved dette bildet, men utfordrer likevel våre forestillinger om hva denne tilværelsen innebærer. 

Han leker med slike fordommer allerede i åpningsscenen, når kamera panorerer traust og langsomt langs en innhegning der rautende okser står trengt sammen. 
Vi ser Iremar (Juliano Cazarré), det nærmeste vi kommer en hovedperson, som driver oksene ut på en slags tyrefekterarena. 
Men de slipper unna med å bli slengt i bakken etter halen, i et lokalt rodeo-ritual. 

Følsom machismo 

Iremar reiser rundt på slike arenaer sammen med sin vesle ”familie”: 
Galega (Maeve Jinkings), en eksotisk danser og sjåfør, hennes datter Cacá (Aline Santana) og et par løsarbeidere. 
De bor i lastebilen som også frakter oksene mellom arenaene. 
De blir sett ned på, fordi de lever under primitive forhold og lukter oksemøkk, men fremstår med en naturlig verdighet. 

Vi følger dem på deres reise, i helt hverdagslige situasjoner, og gradvis ser vi hvordan dette fellesskapet er skrudd sammen. 
Iremar er kanskje en macho kvegmann på dagen, men om kvelden sitter han ved symaskinen og lager fantasifulle drakter til Galegas dansenumre, mens hun reparerer lastebilen. 

Nærhet til dyr 

Det er laget mange filmer fra den omreisende underholdningsverdenen med utstøtte utøvere som skaper sin egen familie, fra Freaks til Boogie Nights. 
Men Neon Bull har enda en dimensjon, og det er dyreverdenen. 
Mens oksene lever side om side med menneskene, har hestene en opphøyd posisjon i denne kulturen. 

I poetiske, drømmeaktige sekvenser ser vi Galega utføre et dansenummer med hestehode og hover, og når hun elsker med en løsarbeider skjer det blant oksene i måneskinnet. 
Her er en nærhet mellom dyr og mennesker vi sjelden ser på film, og som Mascaro og filmfotograf Diego Garcia innlemmer i sitt særegne visuelle uttrykk (Garcias unike avtrykk kan også ses i en annen kinoaktuell film, Sovende soldater). 

Sterk erotikk 

Mascaro startet som dokumentarist og dyrker her en poetisk naturalisme som er i harmoni med de hverdagslige ritualene og kroppsbevegelsene. 

Den erotiske spenningen i filmen holdes i stramme tøyler gjennom et tilbakeholdent kamera – i sexscenene er det en avstand til det som skjer, men uten at det oppleves som mindre erotisk, snarere tvert imot. 
Filmens erotiske klimaks, som varer i nesten ti minutter, er så vakkert lyssatt og filmet at scenen burde fått en egen pris. 

Disse forhøyede øyeblikkene veies opp mot det trivielle, som Mascaro aldri slipper av syne. 
Den brasilianske besettelsen rundt skjønnhetspleie finner vi også her, fra Iremars raffinerte forhold til dufter til løsarbeidernes forfengelighet. 
Noe holder på å skje med den brasilianske machomannen, er det som om Mascaro sier, men vi vet ikke helt hva det innebærer. 

Det nye Brasil 

Ved å ta utgangspunkt i marginale skikkelser makter han likevel å si noe betydningsfullt om de dramatiske endringene det brasilianske samfunnet gjennomgår. 
Slik kinesiske Zhang Ke Jia i Touch of 
Sin skildrer den episke kinesiske overgangen til markedsøkonomi, viser Mascaro frem et enormt område som kommersialiseres i rasende fart. 
Han demoniserer ikke utviklingen, men viser hvordan menneskene er identiteter i endring. 

Iremar er fattig, men anser seg for å være et opplyst menneske med en plan. 
På den måten forfekter han den optimismen som lenge trakk millioner av brasilianere opp fra fattigdom, men som i det siste har fått noen skudd for baugen. 
",1
"«Allierte»:Halvhjertet spionkjærlighet 

Av og til når jeg ser filmer som har vesentlige feil og mangler, lurer jeg på hva som har drevet skuespillerne til å takke ja til rollene. 

Det kan være så mangt. 
Kanskje har de gjensidig respekt for hverandre og har ventet på en anledning til å jobbe sammen. 
Kanskje beundrer de regissøren. 
De kan ha behov for pengene. 
Eller så kan manuskriptet ha feid all tvil av banen selv om filmen ikke gjør det. 

Etter å ha sett Allierte er jeg et eneste stort spørsmålstegn på vegne av motivasjonen til Brad Pitt og Marion Cottillard. 
Det er mulig at de så Tilbake til fremtiden i unge år, eller Forrest Gump litt senere, og begynte å håpe at Zemeckis en dag skulle ringe. 
Ikke vet jeg. 
Dette føles uansett som nok en unødvendig film av Zemeckis. 
Fjorårets The Walk var riktignok vesentlig svakere, men dette er dessverre heller ikke noe å bli begeistret av. 

Glatt og striglet 

Alt er på halv maskin. 
Historien er lite original og hverken Pitt eller Cottillard gløder av spilleglede. 
Det er nærliggende å tenke at de har fått et lønnstilbud de ikke kunne si nei til. 
Morsomt nok leste jeg for ikke lenge siden en notis om at Pitt ganske nylig hadde spasert inn i en forretning og på én time kjøpt eksklusive møbler og designartikler for 270 millioner kroner. 
Han om det, naturligvis, men slike eksesser blir vesentlig mer sjarmerende hvis han samtidig bruker talentet sitt på noe bra. 

Allierte er glatt og striglet, og det som kunne ha vært en skjebnetung kjærlighetshistorie, blir aldri noe mer enn en påstand. 
Helt kort fortalt handler historien om to spioner som faller for hverandre i Casablanca i 1942, bosetter seg i London og oppdager så at alt ikke er som det skal. 
Et problem som ofte dukker opp i halvgode andre verdenskrig-filmer er at det allerede laget så mange filmer fra den krigen at det i meg nå sniker seg inn et krav om at nye historier enten må være basert på noe som faktisk skjedde, eller så elegante at krigsbakgrunnen blir irrelevant. 
Denne har ingen av delene. 

Grunt og slapt 

Spioner som forelsker seg i hverandre vil naturligvis alltid ha en viss attraksjonsverdi, og Zemeckis er som vanlig en stødig visuell regissør. 
Tidsbildet, kostymene og effektene ville ha kunnet løfte en bedre historie, eller en bedre fortalt en. 
Men dette er grunt, slapt, minst en halv time for langt og med skuespillere som bare helt glimtvis får meg til å glemme at jeg egentlig tror de teller dagene til innspillingen er over. 

Den største fortellermessige tabben er for øvrig at starten kunne ha ligget omtrent der hvor tredje akt begynner. 
Det meste som skjer før det oppleves som skyggeboksing. 
",0
"«Nocturnal Animals»:Tom Fords vakre overflater 

Moteskaper Tom Ford sliter med å tilføre overfladiske mennesker en mening med tilværelsen. 

Vakre og unge mennesker som lever et tomt liv i rikdom var en spesialdistanse for særlig italienske senmodernister på tidlig 60-tall. 
Den gangen fant mange mening i å se disse stilige ”taperne” vandre formålsløst rundt i fremmedgjørende arkitektur med kostbare statussymboler som fetisjer. 

Eksistensiell krise 

I Tom Fords nye film møter vi også på vakre mennesker i råflotte omgivelser som ikke lenger finner mening ved tilværelsen. 
Men hva som plager dem, er ikke godt å si. 

Susan (Amy Adams) driver et fasjonabelt galleri i Los Angeles der den nyeste utstillingen består av nakne, overvektige kvinner. 
Under åpningen er det ingen av de besøkende i galleriet som bryr seg om å se på disse utstilte kvinnene. 
For dem er de livløse kunstgjenstander, og for Tom Ford er de bilder på Susans eksistensielle krise. 
”Har du noen ganger en følelse av at livet ditt ikke ble slik du hadde planlagt”, spør Susan sin assistent og det er ikke siste gangen replikkene fastslår det åpenbare i denne filmen. 

Texas versus L.A 

Redningen kommer i form av en bok Susan får tilsendt fra sin eksmann som hun 20 år tidligere forlot til fordel for en rikere og kjekkere forretningsmann. 
Den gangen hadde hun ikke tro på hans talent som forfatter, men denne gangen blir hun grepet av det hun leser. 

Handlingen i romanen utspiller seg i et brutale omgivelser i vest-Texas og kan tilby den ytre dramatikken som det statiske livet hennes i L.A mangler. 
Ganske snart inntar eksmannen, spilt av Jake Gyllenhaal, rollen som hovedpersonen i romanen, slik hun leser den, og fortiden innhenter henne. 

Perfekte overflater 

Tom Ford er mest kjent som moteskaper. 
Derfor er det ikke overraskende at filmens produksjonsdesign er strøken og arbeidet som er lagt ned i de visuelle detaljene imponerende. 

Jeg ble sittende og la meg fascinere av små detaljer, som når Ford i noen sekunder filmer et kunstfoto vi først tror er et virkelig videoopptak av en mann som holder på å bli henrettet – en briljant lek med våre forventninger. 

Du finner ikke bedre fagfolk enn filmfotograf Seamus McGarvey eller kostymedesigner Arianne Phillips, og filmen er spekket med talenter i alle ledd og en gjennomarbeidet overflate der intet er overlatt til tilfeldighetene. 
Det er samtidig noe av problemet. 
Fortiden og nåtiden avløser hverandre i sømløse, elegante overganger, men de speiler ikke hverandre ofte nok på noen fordypende eller interessant måte. 

Kan nytes stykkevis 

I motsetning til Fords debutfilm, A single man, savner jeg en helhetlig visjon og dramatisk nerve. 
Ford har problemer med å sjonglere de tre ulike handlingsnivåene i filmen, og selv om Adams og Gyllenhaal har god kjemi, så får de ikke nok tid sammen. 

Ford står overfor samme dilemmaet som hemmet Winding Refns The Neon Demon fra L.As motescene: hvordan unngå å forherlige den glamouren han så åpenbart vil til livs? 
Ford har større forkjærlighet og kunnskaper om mote og glamour enn Winding Refn, og det gjør ham mindre kynisk og mer detaljfokusert. 
Det gjør også at filmen kan nytes stykkevis og delt, for den som har tålmodighet. 

De med øye for eleganse kan beundre kjolene og le av noen av overdrivelsene, mens kunstverdenen vil gjenkjenne noe i den satiriske fremstillingen av sitt miljø. 
Det er keiserens nye klær som nok en gang avdekkes, og det er her Ford nærmer seg noe som ligner en visjon – der moderne kunst er blitt et lidenskapsløst spill blant rike mennesker. 
",0
"«Etter stormen»:Fantastiske skuespillerprestasjoner 

Sterkt portrett om en mann med Peter Pan-syndrom. 

«Man kan ikke leve av kjærlighet alene», sier den eldre moren (Kirin Kiki) mens hun hører på en sørgelig sang på radio. 
Ved siden av henne sitter sønnen Ryota (Hiroshi Abe) og innser at han har hverken penger eller kjærlighet. 

Ryota lider av et slags Peter Pan-syndrom. 
Han løper fra ethvert ansvar og lever fortsatt på minnene om sin første og eneste utgitte roman. 
Nå livnærer han seg som privatdetektiv og må dukke ned i menneskers smålige utroskap og lete etter forsvunne katter. 
Han spiller bort alle pengene sine, kona er blitt ekskone, og sønnen ser han knapt. 

I Etter stormen kolliderer drømmene med virkeligheten. 
For det var jo ikke slik livet skulle bli. 
Han skulle i alle fall ikke bli akkurat som sin gambler og døgenikt av en far. 
Som i fjorårets Søstre går regissør Hirokazu Kore-eda inn i vanskelige familierelasjoner med sitt sedvanlige følsomme blikk for de hverdagslige situasjonene. 

Stille desperasjon 

Kore-eda har det ikke travelt når han forteller historien om Ryota. 
Han får frem hovedpersonens karakterbrister gjennom små hendelser. 
En dag ransaker Ryota morens leiligheter etter penger, og han er skruppelløs nok til å drive med utpressing. 
Alt skjer uten stort drama, men det presser seg frem en følelse av mislykkethet og stille desperasjon. 

Det japanske samfunnet har vært svært bundet til tradisjonelle familieverdier. 
Det er mannen i familien som skal sørge for mat på bordet, men Ryota greier ikke engang å betale barnebidrag. 

Etter stormen er et intimt portrett av store samfunnsmessige endringer skildret gjennom en familie i oppløsning. 
Kore-eda gir et bilde av desillusjonisme i det moderne Japan hvor klassiske familiestrukturer har gått i oppløsning. 
Det er et samfunn hvor kvinner greier seg selv og mannen er blitt overflødig. 

Imponerende skuespill 

Kore-edas fortellerteknikk er rolig, kanskje litt vel rolig i partier. 
Det er i skildringene av menneskelige relasjoner at dybden og nyansene ligger. 
Til å formidle historien har han fantastiske skuespillere på laget. 

Moren, som spilles av Kirin Kiki, er helt fabelaktig der hun svever mellom drømmer og tvil for sine barns fremtid. 
Hiroshi Abe er imponerende der han tegner bildet av en mann som ikke lenger vet hva han er. 
Ansiktet hans er helt åpent, og du ser rett inn i fortvilelsen. 
Som tilskuer veksler du mellom sympati og lysten til å riste ham ut av apatien. 

Etter stormen er en stille fortelling om store følelser. 
Som sønnen spør i en scene: 
«Er du blitt den du ønsket å bli»? 
Hvis svaret er nei, hva gjør du da? 
Filmen er dypt gripende, fantastisk spilt og aldri sentimental. 
",1
"«Fabeldyr og hvor de er å finne»:Umagisk magi 

Fin Eddie Redmayne i blass screwball-aktig magi-historie. 

Jeg skal forsøke å være diplomatisk. 
Etter en litt tung start, har jeg lært meg å elske J.K. Rowling og historieforteller-evnene hennes. 
Først leste jeg de tre første bøkene for meg selv, deretter har jeg lest alle bøkene to ganger for de to eldste sønnene våre, og nå enda en gang for den yngste. 
Det utgjør hundrevis av timer i Rowling-verdenen, og i den grad man bør være sertifisert og kvalifisert for å uttale seg, så føler jeg at jeg er det. 

Bøkene er jevnt over for lange, men ellers fungerer Harry Potter på nesten alle nivåer. 
Punktum. 
Og når jeg for noen uker siden møtte en gruppe 16-17-åringer kledd i Galtvort-skoleuniformer på bokmessen i Helsinki, ble jeg glad både i dem og på litteraturens vegne. 
Dette er en bokserie som har gjort inntrykk på en hel verden, og som allerede får helt unge mennesker til å føle nostalgi. 
Fantastisk. 

Men når Rowling nå begynner å melke underskogen av sitt eget univers, blir jeg straks mer skeptisk – og med god grunn viser det seg når jeg nå har sett filmen. 

Pirrende fantasi 

Fabeldyr og hvor de er å finne er en skolebok Harry har i første klasse. 
Den er skrevet av Newt Scamander (Salmander Fisle på norsk). 

Som vanlig er det ikke noe i veien med J.K. Rowlings fantasi, den er pirrende og omfattende og hun får logikken i påfunnene sine til å henge sammen og danne en innbyrdes helhet av encyklopedisk størrelse. 
Historien er satt til New York på tidlig 1900-tall. 

Scamander (Redmayne) kommer med båt fra England med en koffert full av vesener og havner raskt i trøbbel. 
Redmayne er en spesiell skuespiller. 
Han har et utseende og et drag ved munnen når han leverer replikker som får ham til å virke oppriktig og sårbar, og som får filmene han spiller i til å virke bedre enn de er. 
Det var tydelig i The Danish Girl tidligere i år, og det er voldsomt tydelig her. 
Men dessverre er Redmaynes ansikt noe av det eneste som fungerer på et kunstnerisk plan. 

Kjedelig og spektakulær 

For øvrig presterer filmen det kunststykket det er å være kjedelig samtidig som den prøver å være både et drama og en komedie, og dessuten spektakulær i imponerende skala. 
Men spektakulær betyr lite hvis jeg ikke bryr meg. 
Og her har Rowling (som selv har skrevet manuset) gått seg bort i fabeldyr og fine navn og mekanismer, og helt glemt at det må ligge en emosjonell kjerne i bunnen hvis jeg skal orke å engasjere meg. 
Hun forsøker å krydre historien med glimt av vennskap og kjærlighet, men alt forblir overfladisk og søtt og ingenting betyr til syvende og sist noe som helst. 

Av og til er Rowlings magi virkelig magisk, det vet vi fra før, men her er det bare sminkede skuespillere som løper rundt i datagenererte effekter. 
Til gjengjeld er effektene så flotte – tidskoloritten i byen, beistene, den aldri hvilende episke musikken – at det tar en stund før man begynner å kjenne på at dette er ganske tomme kalorier. 

Jeg etterlates med en ubehagelig følelse av at noen har forsøkt å selge meg noe som jeg, når jeg får tenkt meg om, omtrent er villig til å betale for å slippe. 
",0
"«Snekker Andersen og julenissen»:Nostalgisk julestemning 

Søt, nostalgisk og helt ordinær. 

Snøen faller idyllisk ned på et gammelt, koselig trehus. 
Postkortidyll over en jul fra en svunnen tid er komplett fra første scene. 

Snekker Andersen og julenissen er en kjent og kjær barnebok av Alf Prøysen, som først ble publisert i 1957. 
Nå er historien blitt film. 

Så får vi bare leve med at det er kunstsnø, og at filmen er spilt inn i Romania, langt fra norsk julestemning. 
Heldigvis er ikke det synlig. 
For filmskaperne har virkelig greid å trylle tiden tilbake til en julestemning før all den overdådige og glorete plastjulepynten. 

Fin tidskoloritt 

Tidskoloritten er på plass, og dermed også de tradisjonelle kjønnsrollene. 
Her lager Fru Andersen (Ingeborg Sundrehagen Raustøl) julematen, mens snekker Andersen (Trond Espen Seim) roter det til med alt maset om julenissen. 
Det er klassisk og tradisjonelt, og det er også filmen. 

Regissør Terje Rangnes har laget en finstemt og nostalgisk julefilm. 
Kanskje er litt mimring om en enklere tid akkurat det vi trenger i disse tider. 
Historien er ukomplisert og stramt fortalt uten mange dødpunkter. 

Filmen er bare 1 time og 10 minutter lang. 
Det er fint, for strengt tatt skjer det ikke så mye. 
Den mest fartsfylte scenen er idet snekkeren fyker nedover bakken på kjelken, kolliderer med et tre og møter selveste Julenissen, herlig spilt av Anders Baasmo Christiansen. 

Ufarlig og koselig 

I en ukomplisert film som denne med julekos i sentrum er stemningen og atmosfæren viktig. 
Synes du et tradisjonsrikt bilde av julen blir kvelende og kvalmende, er sannsynligheten stor for at du kommer til å sette denne filmen i vrangstrupen. 

For andre kan dette eventyret være akkurat det du trenger. 
Her får du det romantiske og idylliske bildet av høytiden. 
For selv om juletreet går fyken, og finserviset går i tusen knas, er moralen god. 
Det er vennskap og familie som er det viktigste. 

Noen av skuespillerne sliter med Prøysens hedmarksdialekt, så kanskje det hadde vært best å ha dialogen på skuespillernes egen dialekt. 
Ellers er Snekker Andersen og Julenissen en søt, varm, småmorsom og stemningsfull julehistorie både barn og voksne kan kose seg med. 
",1
"«Hell or High Water»:Den amerikanske drømmen som brast 

En velspilt neo-western som tar pulsen på den hvite sinte mannen som stemte frem Trump i det amerikanske valget. 

Hvorfor gidder noen å rane en bank i vår (digitale) tidsalder, spør et tilfeldig vitne til et ran i vest-Texas. 
Du får ikke brukt pengene før de tar deg uansett. 

Men de to ranerne i denne moderne westernhybriden er ikke som andre ranere. 
De er brødre, drevet av raseri overfor banken som når som helst kan ta over familiegården. 
De følger en nøye uttenkt plan når de farer gjennom ressurssvake forblåste småbyer og plukker med seg ett bestemt beløp fra hver bank. 
De vet, like godt som oss, at dette vil ende ille. 

Regissør David Mackenzies skjebnetunge panoramaer og Nick Caves dystre musikk gir oss følelsen av noe uavvendelig og voldelig, men kanskje ikke på den måten vi tror. 

Rasistisk Texas Ranger 

Vi befinner oss i et område av Texas der jobbene er borte og familiebåndene skjøre. 
De mest synlige reklameskiltene langs veiene er bankenes tilbud om å refinansiere gjeld. 
Tanner og Toby har opplevd at familiens fundament er revet vekk, etter at moren døde, men de er gjenforent i dette siste toktet. 

Her ligger western-referansene løst, med Jeff Bridges som en stoisk Texas Ranger som tar opp jakten på brødrene. 
Med seg har han den yngre kollegaen Alberto, som med sin mexicansk-indianske opprinnelse er gjenstand for den snart pensjonerte grinebiterens rasistiske sarkasme. 

Nyansert westernhybrid 

Mackenzie spiller effektivt på westernmytologien med slående panoreringer gjennom det vidstrakte, ikoniske landskapet, men avviker fra den på noen avgjørende måter. 
Flertallet av rollefigurene går riktignok i cowboyhatt og har alltid skytevåpen i nærheten (også vanlig sivile, dette er tross alt Texas). 
Men nyansene trer gradvis frem. 

Filmens fremste styrke er hvordan vi får sympati med både politi og røver. 
Den har derfor mer til felles med Bonnie & Clyde enn noen klassisk westernfilm. 
Den turbulente relasjonen brødrene imellom og politimennenes kjekling speiler hverandre effektivt, helt til Mackenzie høyner innsatsen med en voldsom avslutning som likevel makter å runde av på en nyansert måte. 

Den amerikanske drømmen 

Jeff Bridges er som forventet god, men noen ganger vel stoisk og sturende. 
Da nærmer han seg karikaturen, med sine gretne grynt under cowboyhatten. 
Men rollen sniker seg innpå oss, helt til filmskaperne for alvor tar av ham hatten og fillerister cowboyposituren. 

Chris Pine og Ben Foster utfyller hverandre dynamisk som brødre av ulikt temperament. 
Foster leverer her en råsterk, vital tolkning av en mann som har mistet alt håp om forsoning med den amerikanske drømmen. 
Men det er glimtet i øyet som redder ham fra ende opp som enda en voldelig amerikansk mørkemann. 

Når han prøver å sjekke opp en ansatt på et kasino, gjør han det med filmens kanskje beste replikk: 
”Under dine siste dager på gamlehjemmet vil du tenke på meg og fnise”. 
",1
"«Arrival»:Årets beste science fiction-film 

Smart, original og spennende. 

Arrival er ikke bare årets beste science fiction-film. 
Den er også blant årets beste filmer uavhengig av sjanger, men den er også en utmattende filmopplevelse. 

Filmen er vanskelig, krevende og får hodet til å spinne rundt eksistensielle temaer som tid og fri vilje. 
Arrival gir håp om at film fortsatt kan være relevant, at den fortsatt kan få deg til å stille spørsmål om hva det vil si å være menneske. 

Kommunikasjon er vanskelig 

En dag våkner verden til et scenario best kjent fra nettopp filmen. 
På 12 steder på vår frodige planet henger det gigantiske ellipsoideformede objekter. 
Hvor kommer de fra? 
Hva vil de? 
Det er filmens første spørsmål, men slett ikke det viktigste. 

For hvis vi en dag får kontakt med en fremmed sivilisasjon, hvordan skal vi kommunisere med dem? 
Vi greier jo så vidt å kommunisere med hverandre på tvers av landegrensene før vi havner i konflikt. 

Militæret rykker selvsagt inn, og med på lasset følger lingvisten Louise Banks (Amy Adams). 
Det er tydelig at de besøkende forsøker å få oss til å forstå noe, men vi skjønner ingenting. 

Språkets evne til å påvirke hvordan vi tenker er filmens overordnede tema. 
Arrival stopper ikke der, den trenger enda dypere ned i materien. 
Hva er det med menneskeheten som gjør oss så hatefulle og smålige at vårt første instinkt er å ty til våpen? 

Bryter med forventninger 

For å sette det helt på spissen, kan du veldig forenklet dele opp filmer som handler om kontakt med fremmede sivilisasjoner i to hovedkategorier. 
Enten er de søte og uskyldige aliens som i Spielbergs klassiske E.T., eller så er de slemme og vil invaderer oss i verste Independence Day-stil. 

Arrival bryter med klisjeene, publikums forventninger og er ulik noe annet du har sett i denne sjangeren den siste tiden. 
To filmer av nyere dato som har berørt samme tema er Contact (1997) og Close Encounters of the Third Kind (1977), men Arrival overgår dem begge. 
Filmfortellingen er intrikat og snor seg elegant mot en slutt det er vanskelig å forutsi. 

I bakgrunnen av historien får du dommedagsstemning med opprør og religiøst kaos, men det er ikke det regissør Denis Villeneuve er interessert i. 
I likhet med narkothrilleren Sicario (2015) skildrer Villeneuve møtet med det fremmede og skremmende i en nedtonet og brutalt realistisk tone. 
Spesialeffektene blir mørke og fryktinngytende. 

Sitrende spenning 

Villeneuve går nært på ansiktene, og skuespillerne fremstår nakne i sin sårbarhet. 
Det blir en slående kontrast til møtet med de fremmede, som er alt annet enn det vi tenker på som menneskelig. 
Han styrer unna fellen med å fremstille dem som humanoide, som figurer vi lett kan identifisere oss med. 
Møtene får dermed en nærmest metafysisk dimensjon. 

Amy Adams spiller Louise med en nerve vi kan kjenne oss igjen i. 
Skildringen av hennes første møte med gjestene er uten drama og store fakter, men oppleves som mer sitrende og nervepirrende enn de fleste av dagens spenningsfilmer. 
Hun veksler mellom fascinasjon, frykt og vemmelse. 
Hennes oppvåkning og forståelse er dypt rørende uten et snev av billig sentimentalitet. 

Arrival er original og gir deg en intrikat historie som går mye dypere enn det kan virke ved første øyekast. 
Dette er en smart, fascinerende, gripende og tankevekkende film du ikke kommer til å glemme så lett. 
",1
"«Den allvarsamma leken»:Kjærlighet i rastløshetens tid 

Vakker, originalskrevet musikk løfter filmatiseringen om to elskende som vil og vil, men ikke får det til. 

Hovedpersonene Lydia og Arvid lever i Stockholm på begynnelsen av 1900-tallet, men har egenskaper og en oppførsel som gjør at dagens kinopublikum kan føle med dem. 

Udødelig roman 

Dette er tredje gang Hjalmar Söderbergs store kjærlighetsroman fra 1912 blir filmatisert. 
Regissør Pernilla August og manusforfatter Lone Scherfig (Italiensk for nybegynnere) har lykkes med å modernisere fortellingen. 
Sammenlignet med for eksempel Anja Breiens filmatisering fra 1977 legges det i Augusts versjon mer vekt på prisen barn må betale når foreldrene går fra hverandre. 

«Golddiggers» i Gamla stan 

Filmens hovedpersoner Lydia og Arvid møtes første gang i 1901. 
Det er gjensidig kjærlighet ved første blikk, men begge kommer fra enkle kår. 
De velger derfor å gifte seg på hver sin kant med partnere som har mer penger enn dem selv. 
Men når Lydia og Arvid møtes igjen noen år senere, blusser den heftige forelskelsen opp igjen. 

Filmen skildrer forholdets opp- og nedturer og viser hvordan begge stanger hodet i veggen i noe som virker som et «umulig» kjærlighetsforhold. 
De klarer hverken å leve sammen eller å gå fra hverandre, og de sårer hverandre gang på gang. 

Et sentralt spørsmål som stilles i filmen er: 
Kan et menneske være lykkelig? 

Utmattende drama 

Skuespillerne Sverrir Gudnason (Wallander) og Karin Franz Körlof (Blå ögon) kler rollene som Arvid og Lydia usedvanlig godt. 
De portretterer dem følsomt som mennesker fylt til randen med motstridende krefter. 
Begge er rastløse sjeler som drømmer om å se verden og tviler på om de har valgt riktig i livet. 

Som publikummer har man lyst å rope til dem: 
«Hei, nå må dere ta dere sammen og bestemme dere for hva dere egentlig vil! 
Kutt ut å være så stolt og sta!». 
Men dette er en type utmattende romantisk drama uten enkle løsninger. 
Det forblir uavklart om Lydia og Arvid virkelig har funnet «ekte kjærlighet» hos hverandre, eller om de bare er besatt av en person som representerer en mulig trygg havn og et håp om kjærlighet. 

Vakker musikk 

Som kostymedrama innfrir filmen. 
De mange ulike interiørene er detaljrike og varierte nok til å beskrive hovedpersonenes klassereiser. 
Flere scener er også lagt til i operaen med nydelige kostymer. 

Filmens fremste styrke er likevel Matti Byes originalskrevne musikk. 
Den prisbelønte komponisten og stumfilmpianisten har skapt tolv instrumentalstykker, som får noen av scenene til å fly. 
",1
"«Doctor Strange» er to fantastiske timer ren eskapisme
Benedict Cumberbatch er både sær, morsom og fascinerende som Doktor Strange. 

Merkelig, sær og rar er av og til veldig bra. 
I tilfelle Doctor Strange er historien bisarr og det visuelle så magisk og besnærende at det bare er en ting å gjøre: 
Lene seg tilbake og bli med på eventyr. 

Doctor Strange er en tegneserie skapt av Steve Ditko og Stan Lee i 1963. 
Vi skal til Marvels univers av superhelter. 
I stedet for superkreftene til Iron Man og Captain America, har vi her å gjøre med gammel magi som heller sender tankene i retning Harry Potters univers. 

Marvels nye superhelt byr på to timer med ren eskapisme. 
To timer hvor du kan drømme deg bort i et fabelaktig univers fullt av magiske krefter, parallelle universer og skumle og onde krefter. 
Det er et perfekt eventyr for både ungdom og voksne et sted i grenseland mellom Harry Potter, The Matrix og Inception. 

Perfekt casting 

Det er veldig mye som er fantastisk bra med Doctor Strange. 
To av årsakene til at resultatet er strålende er Benedict Cumberbatch og Tilda Swinton. 

Cumberbatch spiller Strange med en akkurat passe dose av arroganse, sexy eleganse og en dose galskap. 

Det er likevel Tilda Swinton som er stjernen. 
Da det ble kjent at The Ancient One skulle spilles av en hvit kvinne, ble det ramaskrik. 
Beskyldninger om filmbyens typiske hvitvasking haglet. 
Mange mente rollen burde gått til en asiatisk skuespiller. 
Når man først endte opp med en keltisk kvinne som den gamle og vise, kunne ikke valget vært mer perfekt. 
Swinton ser ut som hun kunne kommet fra en helt annen planet. 
Hun spiller rollen med stor innlevelse, en liten dose ironi og mye varme og humor. 

Kult, ikke teit 

Et annet strålende aspekt ved filmen er at den er morsom. 
Regissør Scott Derrickson behandler stoffet med respekt, men unngår å bli for selvhøytidelig. 

Med så mye spesialeffekter og morsomme, magiske instrumenter er det fort gjort å gå i kitchfella. 
Da blir det kjapt teit i stedet for kult. 
Jeff Bridges i eventyrfilmen Seventh Son er et skrekkeksempel på hvor galt det kan gå. 
Doctor Strange balanserer hårfint i scenene med prat om astralprojeksjon og magiske ritualer, men den har såpass mye selvironi og humor at den kommer unna med det. 

Psykedeliske spesialeffekter 

Idet New York og London blir et vrengt speilbilde av seg selv i mange dimensjoner kan man lure på hva filmskaperne har røyket, men du verden for en herlig og psykedelisk tur det er. 

Bygninger brettes i hverandre som et lappeteppe, og i 3D blir det en hypnotisk opplevelse. 
Det føles både originalt og forfriskende. 

Svak skurk 

Filmen har en liten svakhet, og det er skurken Kaecilius. 
Han er ikke så skummel og ond som han burde være. 
Mads Mikkelsen har for lite å spille på og blir blass. 
Det blir mest sminke og rare kostymer. 

Filmen holder seg også innenfor den strenge rammen av superheltenes opprinnelseshistorie. 
Det handler om hvordan Dr. Stephen Strange går fra å være nervekirurg til å bli magiker. 
Derrickson har klart å ta en kjent historiebue og gjort den både sær, underholdende og fascinerende. 
",1
"«Train to Busan»:Koreanske fedre bryr seg 

Den som bare skal se en zombiefilm i høst, kan trygt velge denne. 

Hvor går zombie-sjangeren etter at Brad Pitt ødela den med World War Z? 

I et intervju i Vanity Fair kommer zombie-kongen George A Romero med dette hjertesukket. 

Ifølge Romero skal zombiefilmer være små, billige greier hvor man bruker blod og skrekk til å pakke inn budskap av politisk eller sosial art, ikke stjernespekkede blockbustere til to hundre millioner dollar. 

Men Romero kan naturligvis ikke styre utviklingen av sjangeren han revitaliserte for femti år siden. 
Filmhistorien gjør som den vil, og de fleste genrer opplever etter hvert mange avarter av seg selv. 
En naturlig utvikling når det gjelder zombier, er å gå i komedieretningen, slik for eksempel Shaun of the Dead gjorde for tolv år siden. 

Eller så kan man gjøre som Yeon Sang-ho – ta sjangeren på alvor igjen, og tilføre drama og troverdige karakterer som vi faktisk bryr oss om. 

En katastrofe vi bryr oss om 

Train to Busan har bare én svak replikk (jeg forstår ikke koreansk, men sier det ut ifra de norske tekstene). 
Replikken tilhører den typen info-tunge replikker som ellers ofte dominerer zombie/skrekk/horror-filmer flest. 
Resten av dialogen, og mye av skuespillet, bygger opp under det emosjonelle, som her fungerer bedre enn i mange katastrofefilmer. 

En overarbeidet, fraskilt far (Gong Yoo) må transportere sin unge datter (Kim Su-an) fra Seoul til moren hennes i Busan, i motsatt ende av landet. 
Han har selvfølgelig egentlig ikke tid, men fordi datteren har bursdag og uttrykkelig ønsker å være hos moren heller enn hos ham, blir han nødt. 

I det toget glir ut fra stasjonen bryter – surprise – en zombie-epidemi ut. 
De levende døde brukes som vanlig til å skildre ulike former for tap av kontroll, de representerer våre overdrivelser. 
Vår korttenkthet som art, skaper monstre. 

Den moderne farsrollen 

Det Train to Busan klarer som de fleste zombiefilmer ikke får til, er å være oppfinnsom og brutal, samtidig som vi aldri mister relasjonsdramaet av syne. 
I tillegg er vi innom etiske spørsmål knyttet til egoisme kontra altruisme, samt en diskusjon rundt temaet om hva en far er i dagens Korea. 

Ringreven Ma Dong-seok har en kostelig birolle og rekker mellom slåsskampene å kommentere at alle maser om at koreanske fedre er fraværende, men at det å jobbe mye også er et offer som bør respekteres. 

Når zombiene angriper bruker filmen en slags stroboskopisk klipperytme. 
Tøft og bra. 
",1
"«Florence Foster Jenkins»:Hugh Grant i storform 

Som forventet briljerer Meryl Streep. 
Men det er Hugh Grant som tilfører denne filmen om Amerikas ”verste sangerinne” dybde. 

Det interessante med Florence Foster Jenkins var ikke bare at hun selv trodde hun hadde et stort sangtalent, men at en voksende fanskare rundt henne, ofte av økonomiske årsaker, tok del i fantasien. 
Men hvor interessant er det å se denne fantastiske mangelen på talent og selvinnsikt utspille seg i bortimot to timer? 

Jeg synes ikke den britiske regiveteranen Stephen Frears holder distansen helt ut når han filmatiserer denne famøse sanglegendens liv. 
Det er ikke spennende nok dimensjoner ved hovedrollen. 
Men det er utvilsomt nok av gylne øyeblikk, og mange av dem er det Hugh Grant som står for i rollen som hennes yngre ektemann. 

Grant er skapt for rollen 

De som har vokst opp med Grant som romantisk helt vil kanskje bli overrasket, men neppe skuffet. 
De har også blitt eldre og vil gjenkjenne noe av vemodet som omhyller hans rollefigur. 
Han er som skapt for St. Clair, en tidligere skuespiller som aldri nådde de store høyder, og som nå har som levebrød å opprettholde fantasien for sin rike hustru. 
Filmens sterkeste del ligger i denne kontrasten: 
Han har selvinnsikt nok til å innse sitt begrensede talent, mens Florence totalt mangler denne evnen. 

Amerikas Olga Marie Mikalsen 

Han ser likevel noe stort i henne, noe som rører ham dypt, og det er vanskelig å si hva det er, utover den uskylden det gjenspeiler. 
Streep gjør en beundringsverdig innsats for å forsvare denne uskylden, noe som er et lite mirakel med tanke på hvor tett opp mot karikaturen hun beveger seg. 

Men det er hva Grant ser i henne som løfter filmen, i hans kanskje beste rolle. 
I likhet med vår egen ”gullstrupe” Olga Marie Mikalsen skulle Florence til slutt opptre i Carnegie Hall, og Grants fremstilling av panikken i kulissene er mesterlig. 

Var Syfilis årsaken? 

Men vi får aldri noe svar på hvorfor Florence trodde at hun sang vakkert – når hun helt spektakulært sang skingrende falsk (du kan høre henne synge på YouTube – det er mye verre enn Streeps sang). 

Det som gjør det spesielt mystisk er at hun som ung var regnet som et pianotalent, og derfor hadde gehør. 
Påvirket Syfilis-lidelsen hun fikk av første ektemannen hennes dømmekraft så sterkt at hun mistet den? 

I filmen nevnes det ikke som en mulighet, og jeg synes Frears og manusforfatter Nicholas Martin feiger litt ut når de ikke spekulerer videre i det. 
",1
"«Blair Witch» byr på en ekkel tur i skogen
Oppfølgeren til The Blair Witch Project blir ikke skummel før mot slutten 

Dersom du er en av dem som synes at skogen etter mørket kan være ganske skummel, kommer nok oppfølgeren til The Blair Witch Project (1999) til å få skremme. 
Filmen kan i alle fall få en hver skog-skeptiker til å love at de aldri mer skal på telttur. 

Den originale The Blair Witch Project ble laget på et lite budsjett, og regnes som den første filmen som ble lansert via en meget suksessfull internettkampanje. 
I 1999 var internett fortsatt i startgropen, og markedsføringen var ekstremt effektivt. 

Kampanjen spilte på det autentiske og at alt hadde skjedd i virkeligheten. 
Det gikk faktisk seriøse debatter om dette var en dokumentarfilm eller en spillefilm. 
Det økte selvsagt interessen rundt lavbudsjettfilmen, som spilte inn nesten 250 millioner dollar. 

Takk og lov for bedre teknologi 

Originalen ble spilt inn i beste dogme-stil med håndholdt kamera og mørke bilder. 
For mange ble resultatet fremmedgjørende og ikke skremmende. 
For andre ble filmen oppfattet som ekte og ekstremt skummel. 

I 2016 er heldigvis teknologien blitt adskillig mye bedre. 
De fire vennene som legger ut på tur, har avansert gps-utstyr, droner og heldigvis har de digitale kameraene autofokus! 
Denne gangen er det faktisk mulig å se litt av det som skjer etter at mørket senker seg. 

Du slipper å irritere deg over uskarpe og mørke bilder, men må fortsatt irritere deg over karakterenes tendenser til å vandre rundt i skogen på egen hånd. 

Problemet med 2016-utgaven av Blair Witch er at første del er for lik originalen. 
Kameraene er blitt mer avanserte, men handlingen følger akkurat det samme løpet. 
Her får du ikke den samme følelsen av originalitet. 

Blir ordentlig ekkel 

Selv om 2016-utgaven ikke er like nyskapende, har den i perioder tilløp til å være en effektiv skrekkfilm. 
Den siste halve timen har en god spenningskurve og noen ordentlig ekle scener. 

Dersom du ikke har sett den første filmen, kommer nok Blair Witch til å skremme deg. 
Den har sine BØ-momenter, som kan få lettskremte sjeler til å hoppe i kinosetet. 
Best er den mot slutten idet klaustrofobien smyger seg inn på tilskueren. 

Hadde hele filmen greid å holde samme intensitet og nerve som den siste halve timen, hadde Blair Witch blitt et solid filmmareritt. 
Dessverre er den for kjedelig og repetitiv i starten og bruker for lang tid på å bli nifs og intens. 
",0
"«Jack Reacher»:Gretten og brutal Cruise 

Jack Reacher får best frem sadismen i Tom Cruise. 

Jeg har ikke lest bøkene med Jack Reacher, men har forstått at han på mange måter er Tom Cruises motsetning: han er høy, taus og dyster. 
Cruise er som kjent liten, kjekk og har et smil som både kan brukes i sadistiske voldsscener og kjærlighetsscener. 

Det er ikke mye gladvold i denne filmen, men vold av den gammeldagse sorten, der menn slår hverandre ihjel med bare nevene. 
Selve skikkelsen Jack Reacher er også av den gamle skolen, en type utstøtt eks-militær Clint Eastwood kunne ha spilt på 80-tallet. 
Men noe er likevel annerledes: 
Kvinnene rundt ham er sterke typer, de også, de slåss som menn og krever respekt. 
Og det kan Jack, opp til et visst punkt, gi dem. 

Tegn til følelsesliv 

Her møter vi ham vandrende langs veien, uten sporbar telefon eller kredittkort, for det er eneste måten en fri mann kan overleve på i dagens samfunn. 
Han er på vei til Virginia for å møte Susan Turner (Cobie Smulders), kvinnen som overtok jobben hans etter at han så vidt unnslapp en storstilt konspirasjon i første filmen. 

Men det er selvsagt aldri fred å få: 
Susan anklages for spionasje og Jack må redde henne fra en ny konspirasjon. 
Problemet er at hun ikke vil reddes – i hvert fall ikke av ham. 

Filmens eneste tilløp til humor oppstår i disse scenene der Jack nærmest tvinger Susan med på flukt. 
For å gi Jack enda mer motstand, og noe som ligner et følelsesliv, tvinges han til å ta med tenåringen Samantha. 
Hun hevder nemlig at hun er hans datter. 

Alfahannenes oppgjør 

Jacks oppgave blir å verne disse kvinnene, som på sin side nekter å fremstå som det svake kjønn. 
Til tross for disse protestene, og det faktum at Susan får vist at hun er sterkere og smartere enn de fleste menn, er det Jacks vilje til å ofre seg som redder dem alle. 

Og når de to alfahannene i filmen, Jack og hans selvutnevnte nemesis, Hunter, braker sammen mot slutten, blir Samantha og Susan stående maktesløse å se på. 

Dette er et oppgjør mellom menn som får tenning av brutal vold, en enda sterkere drivkraft for filmen enn den tiltrekningen som bare antydes mellom Jack og Susan. 

Kler ikke Cruise 

Konspirasjonen er uinteressant – noe om at amerikanske våpenforsendelser brukes til å smugle opium – så det vi sitter igjen med er rollefiguren og actionsekvensene. 
Men hva er det som driver Jack? 

Å se Cruise forvandle seg til en Eastwoodsk gretten, gammel kriger, er en underlig opplevelse, og det kler ham egentlig ikke. 
Måten han snurper munnen igjen, for å undertrykke følelser, er nesten komisk og lite sexy. 
Men når han først blir varm i trøyen i actionpartiene, svinger det bedre og vi blir minnet på hva som gjør Mission Impossible-filmene så medrivende. 

Der har Cruise hentet inn begavede regissører som får actionscenene og skuespilleren til å danse sammen. 
Ed Zwick er langt tyngre på labben og får liten hjelp av et plott som er som snytt ut av en b-film. 
Kanskje er filmen ment som en hyllest til 90-tallets actionfilmer som ikke støttet seg på spektakulær teknologi. 
Men det Zwick og Cruise ser ut til å glemme er det spektakulære i rollefigurene. 
",0
"«Barneraneren»:Problematisk om unge ranere 

19 ungdommer ble stilt for retten i Oslo for ran, vold og trusler. 
Dokumentarfilmen forteller historien fra barneranernes side. 
Det er ikke helt uproblematisk. 

I 2013 ble det tatt ut tiltale mot 19 ungdommer fra Groruddalen. 
12 av dem var under 18 år. 
Ungdommene ranet og truet andre barn og ungdom som var mindre enn dem selv. 

Jon Haukelands dokumentar følger tre av de tiltalte: Noah, Tim og Hachim. 
Hovedpersonen Noah, filmens fortellerstemme, får tilbud om å delta i et oppfølgingsteam som gjør at han slipper fengsel. 
Det betyr streng sosial kontroll og jevnlige rustester. 
Han må flytte fra øst til vest. 
Fra mor på Haugenstua til far på Bekkestua. 

De tause stemmene 

I Barneraneren får du høre stemmer til mennesker som sjelden uttaler seg i media. 
Unge gutter, mange ikke-etnisk norske, utleverer tanker og følelser om identitet, vennskapsforhold og tilhørighet. 

Disse unge mennesker terroriserte et helt nabolag. 
Mange av oss har nok lurt på hvem de er, hva de tenker, hva som foregår inne i hodene deres idet de raner barn som er mindre enn dem selv. 

Ofrenes røster forblir tause. 
Det gir et ensidig bilde av hendelsene. 
Haukeland har tatt et bevisst valg om å fortelle historien til de unge kriminelle. 
Det er sjokkerende å observere hvor lite anger ungdommene føler, og hvor liten forståelse de viser ovenfor sine ofre. 

Regissøren gir ingen enkle svar på komplekse spørsmål. 
Noah fremstilles som en oppegående og smart fyr med en enorm lojalitet ovenfor sine barndomsvenner og stedet hvor han vokste opp. 

Som han sier i filmen: 
«Det var solfjellet, blokkene, fotballbanen der vi vokste opp og så var det oss. 
Vi var et kontinent for oss selv». 

Den delte byen 

Filmen er tankevekkende, urovekkende og den bekrefter bildet vi har av Oslo som en delt by. 

Haukeland setter øst og vest opp mot hverandre i et effektivt grep. 
Kontrastene hadde vært komiske hadde det ikke vært for at tallene viser at det dessverre er en sannhet. 

I øst rap’er de, truer og stjeler. 
I vest durer de rundt i pappas luksusbåter, drikker og fester. 
I så måte kan du si at filmen bygger opp rundt våre fordommer. 

Noah havner midt i. 
Han føler at han ikke passer inn i livet på vestkanten. 
Som han sier «Folk på Bekkestua er hyggelige, men det er ingen som trenger meg der». 

I løpet av filmen gjennomgår han en endring. 
Selv om han stadig snubler og tar feil valg, passer han heller ikke inn i sitt gamle liv. 
Det kalles å bli voksen, og det kan være smertefullt. 

Kameraets makt 

Det er få som tror at en dokumentarfilm fremstiller en objektiv sannhet. 
I sin film bruker Jon Haukeland både dokumentarfoto og rekonstruksjoner. 
Regissøren har fulgt guttene tett etter at han ble kjent med dem for tre år siden. 

Det er rekonstruksjonene som blir problematisk i dette tilfellet. 
Det skilles ikke mellom sekvensene som er faktiske dokumentariske elementer og de rekonstruerte segmentene. 

Resultatet et litt rart genrehybrid der du som seer ikke vet når det dokumentaristiske ender og fiksjonen tar over. 

Noen av de rekonstruerte sekvensene, spesielt de mellom Noah og kjæresten fra vestkanten, virker også unaturlig konstruert. 
Det kan ha sammenheng med at kjæresten blir spilt av en skuespiller og ikke den faktiske personen. 
Noahs voiceover fremstår også som opplest og redigert. 

Du blir sittende med spørsmål om kameraets makt. 
Hadde Noah liv sett annerledes ut i dag, hadde han tatt andre valg dersom han ikke hadde blitt fulgt av et kamera? 
Det svaret får vi aldri. 
Dilemma går rett inn i roten av dokumentarens natur i det øyeblikk den ikke bare blir en observatør, men en deltager. 

Haukelands film er både håpefull og nedslående. 
Idet rulleteksten kommer er du ikke sikker på om Noah egentlig vil forandre seg. 
Barneraneren gir et godt bilde av hvor vanskelig det er å komme seg ut av en ond sirkel. 
",0
"«Oasis: Supersonic»:Underholdende fim om verdens verste og beste brødre 

Fra ukjente «lads» til rockens største på tre år. 
Historien om Oasis’ gullår er ordentlig underholdende. 

«Noel har mange knapper det kan trykkes på. 
Liam har mange fingre». 
Sitatet kommer fra en i Oasis’ management i musikkdokumentaren Supersonic, og står igjen som kjernen av fortellingen. 

Filmen handler om årene midt på 1990-tallet da brødrene Gallagher og de tre andre gikk fra ukjent til verdens største band, men drives ikke bare frem av historien om en vanvittig suksess. 

Like viktig er den om de to brødrene. 
Liam og fem år eldre Noel, som i et ekstremt hat/kjærlighet-forhold gjør Oasis til et fenomen. 

Ble kalt nye The Sex Beatles 

De to trigger hverandre til stadig kamp, både mentalt og fysisk. 
Fighten skal til slutt ende med bandets oppløsning (i 2009), men i starten ga søskenrivaliseringen kraft til å skape britisk gitarrock bedre enn alle andre. 

I et par-tre år fra ’94 til ’96 var bandet «toppermost of the poppermost», som det sies på John Lennon-vis i filmen. 

Supersonic starter og slutter på Knebworth, der Oasis spilte to konserter for til sammen 250.000 mennesker høsten ’96. 
Imellom blir vi med tilbake til starten i Manchester, gjennombruddet i London, kaos i Japan og en fullstendig meltdown i USA. 

På scenen, i studio og bak, det meste ganske hysterisk. 
Underveis spiller bandet inn sine klassiske album Definitely Maybe og (What’s the Story) Morning Glory, og ender på førstesidene omtalt som nye The Sex Beatles. 

En feiring av suksessferden 

Supersonic er bygd opp av gamle opptak og intervjuer med de involverte i voiceover, i en miks av film og collage. 
Galskapen er herlig underholdende, og bandets selvsikre størst i verden-ønske ditto ekte. 
Ingen «kommers»-frykt der i gården. 

Mørkere sider som heftig dopbruk og far Gallaghers voldelige oppførsel mot spesielt Noel blir derimot berørt kort og knapt, for Supersonic er en feiring av Oasis’ ferd fra null til hundre på tre år. 

En film som bandets fans kommer til å humre av, samtidig som man kan elske minnene fra et mer uskyldig den gang da. 

At brødrene Gallagher i dag ikke er på talefot og bruker medier og Twitter til å skjelle ut hverandre, er en del av historien som ikke hører hjemme her. 
",1
"«Inferno»:For elskerne av popcornfilm 

Her må man være veldig ung, eller svært velvillig for ikke se svakhetene. 

Her om dagen hørte jeg filmprodusent John M. Jacobsen snakke på radio om blant annet mottagelsen av Børning 2. 
Han sa noe i retning av at kritikerne etter hans mening stort sett skriver for hverandre og dermed er lite relevante. 

Han har rett i at mange av de filmene som trekker flest folk, får lunkne anmeldelser, og at folk ikke bryr seg. 
Men betyr det at anmelderne (som jeg av og til representerer) ikke vet hva de driver med? 

Det å vurdere en films kunstneriske kvaliteter bør tross alt være noe annet enn å vurdere dens publikumspotensial. 
Og skal man bruke andre kriterier for popcornfilmer enn man skal for mer dyptloddende, ikke-pengedrevne filmer? 
Dette er et evig dilemma og en problemstilling som aktualiseres hver gang popcornfilmprodusentene blir såre – altså omtrent en gang i uken. 

Klisjeer på klisjeer 

Og med Ron Howards Inferno er vi der igjen. 
Det jeg har lest av Dan Brown er spennende smøreri. 
Filmene Howard lager av dem er bedre. 
Mye fordi vi slipper Browns uinspirerte språk. 
Men også filmene er klisjéfylte i så stor grad at man må legge velviljen til for å finne kvalitetene. 

Ingrediensene er som følger: 
Mye løping, (alt haster naturligvis veldig), halvparten av verdens befolkning står i fare for å dø, noen av dem som sier de er snille, er det likevel ikke og kunnskap om renessansemaleri og – historie trengs for å løse den intrikate gåten – som for øvrig ender opp et sted vi blant annet kjenner fra From Russia With Love. 

Dollar er dollar 

Manusforfatter David Koepp står oppført som den femte mest suksessrike manusforfatter gjennom alle tider. 
Målekriteriet er dollar. 
Da sier det seg selv at originale løsninger og vrier ikke kan prioriteres. 
Dollar er tross alt dollar. 

Resultatet blir med andre ord at folk vi overhodet ikke bryr oss om haster rundt for å redde andre som heller ikke interesserer oss. 
Tom Hanks tilfører noen greit timede replikker. 
Og Felicity Jones er skikkelig pen. 

Gåtene i renessansemalerier fikk jeg forklart mer spennende da jeg studerte Bildemediekunnskap for lenge siden. 
Men nerve finnes. 

Det går unna, det skytes, stikkes og sprenges nok til at unge mennesker og andre som foretrekker å spise popcorn i dunkle rom med mye støy, neppe blir helt skuffet. 
Men kvalitetsfilm? 
Jeg må le. 
",0
"«Trolls» er som en overdose rosa sukkerspinn
Det største problemet med DreamWorks nye film er at det blir litt vel mye harmoni. 

Etter å ha sett Trolls sitter du som voksen igjen med følelsen av å ha forspist deg på rosa sukkerspinn. 

Nå er det jo slik at de fleste barn elsker sukkerspinn. 
De yngste kommer garantert til å ha en fornøyelig, søt og helt ufarlig filmopplevelse. 

Snill eller slem 

De pastellfargede lykketrollene var en farsott på 90-tallet. 
De lever virkelig opp til navnet sitt. 
De er så full av harmoni at de rett og slett blir litt pregløse. 
Selv i søte barnefilmer er det lov å håpe på karakterer med litt mer nyanser enn snill eller slem. 

Prinsesse Poppy (Marion Ravn) er en solstråle som synger seg gjennom livet. 
Den sure Kvist (Atle Pettersen) forbereder seg på at de store og slemme trollene skal komme for spise dem. 
En dag gjør de selvsagt det. 

I de slemmes by, forøvrig kalt Bergen, er alt forferdelig grått og trist. 
Etter filmens første psykedeliske lykkeskildringer er det nesten en lettelse å få en dose tristesse. 

Fra det øyeblikket de små lykketrollene havner i trøbbel tar filmen seg opp, og det blir mer fart over sakene. 

Endimensjonal lykke 

Dessverre blir karakterene for endimensjonale til at de greier å engasjere. 
Fra filmselskapet, som i sin tid ga oss herlige Shrek, forventer vi oss mer. 
Animasjonen av ansiktene deres er forbausende livløse og understreker på ingen måte de forskjellige karaktertrekkene. 

Selv om historien ikke er mye å skryte av, er filmen et visuelt, fargesprakende og musikalsk overflødighetshorn. 
Musikken er en blanding av pop med 70-talls swung og hip hop. 

De norske stemmene er gjennomarbeidet og fine. 
Både Marion Ravn og Atle Pettersen har flotte stemmer som kler sangene. 
Oversettelsen er også gode med mange fiffige, norske referansepunkter. 

Trolls har også et behagelig tempo. 
Den unngår Smurfene-fellen og blir aldri for slitsom og enerverende. 
Filmen er full av fargerike, morsomme og helt harmløse påfunn de yngste barna kommer til å elske. 
",1
"«Dagen i morgen»:Mesterlig skildring av livskrise 

Når Mia Hansen-Løve leverer sin beste film, med Isabelle Huppert i sitt livs form, da har du noe i nærheten av et mesterverk. 

Noen ganger rakner alt samtidig. 
Når barna flytter hjemmefra og ektemannen forlater Nathalie til fordel for en annen kvinne, tar det ikke lang tid før moren dør. 

Nathalie står ribbet tilbake, og vi forventer et melodrama av edelt fransk merke. 
Men fordi dette er en film av Mia Hansen-Løve, vår tids kanskje mest begavede franske filmkunstner, forløper det ikke på denne måten. 

Her er ingen venninne som kan berolige henne eller en gammel elsker som venter i kulissene. 
Den snart seksti år gamle filosofilærerinnen, spilt av Isabelle Huppert, er en kvinne som alltid har stått på egne bein, uten stor omgangskrets, og som har hatt én trofast følgesvenn gjennom hele livet: bøkene sine. 
Det er de hun må frigjøre seg fra, eller finne ut hva er verd, når livet slår inn døren hennes på denne ubarmhjertige måten. 

Intellektuelt hovmod 

Hennes første reaksjon på ektemannens utroskap, er en fransk filmklisjé for viderekomne filmelskere: hvorfor holdt du det ikke hemmelig? 

Hun er selvsagt knust over at han forlater henne, men blir først rasende når han tar med seg noen av yndlingsbøkene hennes (de underviser begge i filosofi, slik Hansen-Løves egne foreldre gjorde det). 

Nathalie har realisert seg selv intellektuelt, det burde være nok til å gjøre henne lykkelig, er slik hun selv resonnerer tappert. 
Men livet kommer selvsagt i veien. 

Klamrer seg til Rousseau 

Ja, dette er en ”sånn fransk film” der man snakker om filosofi og kjærlighet. 
Men for en gangs skyld får vi møte en intellektuell som får kjørt seg i livets kvern. 
Og det er den slitesterke filosofen Rousseau hun klamrer seg til når det røyner på, ikke franske tåkefyrster av nyere dato. 

Det ville kanskje vært fristende å la Nathalie bli en klokere kvinne av det hun gjennomgår og finne den store kjærligheten igjen, men dette er ikke en avklarende film med en resolusjon. 
Når hun utvikler en relasjon til en ny mann i livet sitt, så handler det ikke nødvendigvis om fysisk nærhet. 

Hun er imponert over sin tidligere elev, Fabien, som har blitt en selvstendig intellektuell, og Hansen-Løve holder en stund muligheten åpen for en gjensidig seksuell tiltrekning. 
Men kanskje er det først og fremst Fabiens ungdommelige pågangsmot som vekker forhåpninger for hennes egen nye begynnelse i livet. 

Som skapt for rollen 

Hansen-Løve har skrevet rollen spesielt for Huppert, som jeg aldri har sett bedre. 
Og det sier ikke så lite. 

Vi har opplevd henne i en rekke grenseoverskridende, djerve roller, fra Mikael Hanekes Pianolærerinnen til den nylig omdiskuterte Elle. 
Her får hun frem en side ved sitt skuespill som har vært undervurdert – en distré, lettere komisk stil som med sin menneskelighet fordyper alvoret i filmen. 

Hun tilfører filmen en helt distinkt kvalitet som aldri kan skrives i noe manus; det handler om den helt spesielle huppertske måten hun gjør den minste ting på, fra å vifte overbærende med øyelokkene når hun skjeller ut katten sin til de helt overrumplende vekslingene mellom komedie og tragedie. 

Filmkunstner av format 

Hansen-Løve har allerede etablert seg som en filmskaper av formidabelt format, med hennes forrige film, Eden, som et slags hvileskjær. 
Her er hun tilbake i samme stormfulle emosjonelle landskapet som Goodbye first love og Father of my Children, men med større modenhet og klarhet. 

Det er sjelden en så ung regissør kan framvise samme mesterlige tilbakeholdenhet i skildringen av et så turbulent følelsesregister. 
Denne usynliggjøringen av egne regigrep bekrefter bare hvor stor hun er blitt som filmkunstner. 
Hun får god hjelp av Denis Lenoir på foto som både kjæler med og distanserer seg fra Hupperts rollefigur, alt ettersom vi befinner oss i hennes nærsynte univers eller betrakter henne som vi var det allmektige livet selv. 

Jeg så filmen første gangen da den fikk sølvbjørnen på Berlinalen i februar, og siden har den fulgt meg. 
Da jeg så den andre gangen denne uken vokste den i omfang og kompleksitet, slik bare essensielle filmverk gjør det. 

Fransk film har de siste årene gjort lite av seg på norske kinoer, og jeg har ingen illusjoner om at denne får lov til stå på plakaten lenge. 
Så ikke nøl med å se den nå. 
",1
"«Swiss Army Man» er en dypt original debut
En helt spesiell smart og rar film fra to som heter Daniel. 

Det ble rapportert om at et større antall personer skal ha forlatt salen da denne ganske uvanlige debutfilmen ble vist på Sundance-festivalen tidligere i år. 
Jeg var ikke til stede, men kan levende se det for meg. 

For dette er en film som i starten kan virke plump og barnslig. 
Ideen er ved første øyekast tynn, til og med dum. 
Innledningsvis signaliserer filmen en realismeoverskridelse som ikke alle orker å være med på. 
Men hvis man holder ut, vil man oppdage at dette er en forundringspakke. 
Forklaring på overskridelsene kommer mot slutten. 
Og den er god. 

Oser av skaperglede 

De to regissørene, Daniel Scheinert og Daniel Kwan har mye til felles med regissører som Michel Gondry, Spike Jonze og Wes Anderson, men samtidig er de sine helt egne. 
De traff hverandre på College og har laget musikkvideoer og kortfilmer frem til nå, hvor de åpenbart går rett i blomst. 
Filmen oser av skaperglede og positiv kompis-energi. 
Her har folk kost seg, både foran og bak kamera. 
Og det som virker grenseløst er i virkeligheten kontrollert og gjennomtenkt. 

Historien er superenkel. 
Hank (Paul Dano) er strandet på en øde øy og skal til å ta livet sitt. 
Så ser han at en annen person (Daniel Radcliffe) er skyllet opp på stranden. 

Selv om Radcliffe viser seg ikke å være helt levende, blir han Hanks redning. 
Sammen gjennomgår de en odyssé, både geografisk og mentalt. 
Og mot slutten skifter det hele fortegn og blir langt større, og dypere, enn vi har trodd. 

Fjernt fra Harry Potter-rollen 

Paul Dano har jeg vært svak for siden Little Miss Sunshine i 2006. 
Han er en av de beste skuespillerne i sin generasjon. 
Utseende hans er som en Dostojevskij-karakters – uendelig følsomt og fullt av nyanser. 
Han kan være helt rå og helt sårbar. 
Og Radcliffe kler denne skitne lik-rollen bedre enn den mer glatte han hadde i The F Word som gikk på kino i fjor. 
Den hjelper ham også i større grad og fjerne seg fra Harry Potter-stigmaet, som antagelig er massivt. 

Musikkbruken i filmen er en fryd. 
Den griper inn i Hanks nynning og i historien på en måte som først bidrar til forvirring og realismebrudd, men som etter hvert viser seg å ha vært et intelligent frempek. 

Alt i alt er dette en kreativ kakofoni, og en herlig vimsete og smart debut. 
",1
"«American Honey»:Vakkert om unge i drift 

Den briljante Andrea Arnold har som ventet laget en god film. 
Men briljant er den ikke. 

Den britiske arbeiderklassens kronikører på film har tradisjoner for å finne seg til rette i amerikanske omgivelser. 
Stephen Frears og Alan Parker tilførte amerikanske sjangerfilmer en dose streetsmart samfunnskritikk. 
Når den britiske filmrealismens fornyer siste tiåret, Andrea Arnold, følger etter til Amerika, finner hun seg naturlig til rette i den mest utslitte sjangeren av dem alle, the road movie. 
Mens hennes forrige filmer, som Red Road og Fish Tank, skildrer britiske landskaper som holder hovedrollefiguren tilbake, introduserer det amerikanske landskapet henne for en ny frihet. 
Den vet hun ikke alltid hva hun skal gjøre med. 

En oppdagelse 

Arnold går beundringsverdig til verks: bortsett fra Shia LaBeouf i en av de sentrale rollene er filmen spekket med unge amatørskuespillere som tilfører filmen noe jomfruelig, en følelse av oppdagelse. 

Det største funnet er Sasha Lane i hovedrollen som tenåringsjenta Star som en dag rømmer fra familien for å bli med en omreisende flokk ungdommer. 
De går fra dør til dør for å selge magasiner om dagen, mens de fester hemningsløst om kveldene. 
Star faller for gjengens fremste villmann, Jake (LaBeouf), men må konkurrere om hans gunst med lederen for hele foretaket, spilt av Riley Keough. 

De fleste av ungdommene kommer fra konfliktfylte eller oppløste hjem, men det bare nevnes så vidt. 
Arnold bruker ikke tid på å fortelle oss hvem de er, men lar oss få ta del i det øyeblikkets frihetsrus de dyrker. 
Sammen med hennes faste fotograf Robbie Ryan gir Arnold oss hjerteskjærende vakre tablåer fra veien gjennom Nebraska og Oklahoma. 

Sterk kjærlighetsfortelling 

De unge representerer ingen motkultur. 
De søker grenseoverskridende opplevelser, men har ingen retning. 
Det har ikke alltid Arnold heller. 
Bortsett fra romansen mellom Star og Jake, er det få vitnesbyrd om hva som står på spill. 
Det er som å få henge med ungdommer som likevel ikke slipper deg inn. 
I deler av filmen er dette nok. 
Men etter hvert savnet jeg en større bue over forholdet mellom Star og Jake. 
Lane og LaBeouf har utvilsomt en sterk kjemi, og kanskje er det sistnevntes beste rolleprestasjon. 
Men når de ikke er sammen mister Lane noe av dynamikken. 
Arnold har rett og slett ikke en større plan for henne. 
Men du finner ikke en vakrere road movie på kino denne høsten. 
",1
"«Havet brenner»:Sterk dokumentar om flyktningekatastrofen 

Ved å følge noen italienske øyboeres hverdag forteller Gianfranco Rosi noe verdifullt om den pågående flyktningekatastrofen i Middelhavet. 

Havet brenner er den første, store prisvinnende kinodokumentaren om flyktningene som fortsetter å skylle i land på den italienske øya Lampedusa. 
Det har vært stille rundt dem i nyhetsmediene en stund nå, og det kan virke som vi ikke lenger orker å forhold oss til tragedien. 
Og det er nettopp hva regissøren Gianfranco Rosi forsøker å si noe om i denne filmen, uten å moralisere. 

Separate liv 

Det mest overraskende er at Rosi har valgt å følge lokalbefolkningen og knytte deres dagligliv bare indirekte til det brutale dramaet utenfor kysten deres. 
De lever nesten helt separate liv, øyboerne og flyktningene, og Rosi konstaterer usentimentalt at dette skjer her nå, rett utenfor vinduene våre. 

Uten å dømme viser han hvordan livet på øya går sin vante gang: lokalradioen kjører som vanlig ønskekonserten, 12-åringen Samuele er med faren på fiske og bestemoren hans forteller om hvor nådeløst havet kan være. 
Men hun tenker ikke nødvendigvis på flyktningene, det er alle fiskerne som har mistet livet hun korser seg over. 
Parallellen er der for den som vil trekke den. 

Det ufattelige 

Rosi skyver likevel ikke tragedien i bakgrunnen; han har vært med den italienske kystvakten på en rekke oppdrag, og opptakene er hjerteskjærende. 
Sterkest inntrykk gjør den lokale legen som gjenforteller sitt møte med hundrevis av døde kropper, gravide mødre og spebarn, og hvordan de hjemsøker ham i drømmene. 
Vi har en moralsk forpliktelse til å hjelpe disse menneskene, gråter han. 
Men Rosi gir ikke uten videre etter for slike sterke emosjonelle understrømmer. 
Han trekker oss ofte unna, og viser at livet går sin gang på Lampedusa, side om side med det ufattelige. 

En gutts uskyld 

Det er denne grusomme erkjennelsen som gjør filmen annerledes. 
Vi gjenkjenner noe i Samueles uskyld, ja, i øyboernes uvitenhet. 
Gutten minner oss om hva en normal barndom er, midt i all elendigheten. 
Men gradvis siver den nye virkeligheten inn mellom øyboernes forutsigbare rutiner og vi kommer ikke unna spørsmålet den lokale legen stilte. 

Nærhet og refleksjon 

Rosi har gjort det til en spesialdisiplin å tilbringe lang tid med personene han filmer. 
Noen vil kanskje huske hans dokumentarperle Sacro G.R.A, om beboerne langs en motorvei nær Roma, som han vant Gulløven for i 2013 i Venezia. 
Denne gangen er det Berlinalens Gullbjørn som har priset hans tålmodighet. 
Ved å bo sammen med øyboerne i et år får han innpass i deres hverdagsliv. 
De glemmer nesten at han er der. 
Utstyrt med et kamera, ofte helt alene, oppnår han en intimitet det er umulig å gjenskape gjennom nyhetsreportasjen eller spillefilmen. 

Det er her dokumentarfilmen viser sin styrke: vi eksponeres for bilder som utløser sterke følelser i oss, men Rosi tillater ikke at vi gripes av moralsk panikk. 
Han tvinger oss til å reflektere over det urimelige i at disse skjøre småsamfunnene, på randen av Europas utposter, må ta støyten for noe som er en global katastrofe. 
",1
"Råkjøring på hålkeføre redder «Børning 2»
Kule og morsomme bilscener, men ikke så mye mer. 

I 2014 fant 382 104 mennesker veien til kinoen for å se bilfilmen Børning. 
Den norske suksessen ble kun slått av Hobbiten: 
Femhærerslaget. 

Bilråne-sjangeren på film domineres av den amerikanske serien The Fast and the Furious. 
Vi vet alle at det ikke er historien eller karakterene som er hovedpoenget. 
Det er raske biler og livsfarlig kjøring som skal dominere. 
I fartsfylte actionsekvenser på fire hjul over vakre, snødekte landskap, står ikke Børning 2 tilbake for sine amerikanske forbilder. 

Folkelig og litt teit humor 

Det hele starter med at Roy Gundersen (Anders Baasmo Christiansen) slipper ut av fengsel, og det går ikke lenge før konkurransen er i gang. 
Målet er Murmansk på hålkeføre. 

Mange av de samme karakterene er med fra forrige film. 
Otto Jespersen og Sven Nordin sørger for folkelig humor. 
Selv om mye av det er så teit at du mest av alt gremmes, kan du likevel ikke la være å humre godt av noen av scenene. 

Forholdet mellom Roy og datteren (Ida Husøy) er fortsatt filmens nav, men får ikke dominere. 
Det er like greit. 
Det vi tross alt vil ha er halsbrekkende stunts, ikke familiedrama. 

Det får vi, men faktum er at spenningskurven er omtrent ikke-eksisterende. 
Handlingen er forutsigbar. 
Karakterene er tegneseriefigurer, og dialogen er platt. 
Likevel greier filmen til en viss grad å underholde. 

Flotte jaktsekvenser 

Det er selvsagt fordi bilscenene er helproffe. 
Sekvensene er lange, klippetempo er rolig og du ser at det ikke er jukset til på klippebordet. 
Dette er en ren kjærlighetserklæring til rå hestekrefter og flotte biler. 

Det går i full fart oppover slalåmbakker og på svingete og glatte veier. 
En av de mest imponerende jaktsekvensen går over en islagt Bottenvika og involverer både skip og isflak. 

Børning 2 er Top Gear i filmform. 
Vil du ha raske biler, teit humor og mye action, kommer du til å kose deg. 
Hvis ikke, styr unna. 
",0
"«Weiner» er et fascinerende portrett av en politikers fall
Aktuell skildring av en skandalisert politiker. 

Hva kan en dokumentar om en politiker som blir tatt for å utveksle vågale bilder på sms med yngre kvinner fortelle oss, utover det banale faktum? 

Mer enn jeg hadde trodd. 

Dokumentarteamet som fulgte Anthony Weiner under hans forsøk på å bli valgt som demokratenes ordførerkandidat i New York i 2013, har fått med seg noen utrolige øyeblikk på veien mot hans medieombruste fall. 
Det er scener her som overgår satiren Wag the dog og er mer avslørende enn noen politisk dokumentar. 

Unik blikk bak fasaden 

De fleste husker Weiner for to ting: for å ha skjelt ut republikanerne i kongressen som ingen annen Demokrat før ham, og for å ha sendt bilder av sin, vel, ""Weiner"" til en rekke kvinner. 
Det siste skulle naturligvis overskygge det første, ikke minst fordi Weiner var gift med Hillary Clintons nære rådgiver, Huma Abedin. 
Filmen veksler mellom Weiners offentlige liv og privatsfære, og vi får noen sjeldne scener fra et skjørt politisk ekteskap. 

Som Weiners tidligere medarbeider får regissør Josh Kriegman unik tilgang til det politiske superparet, og vi kan sitte ringside når forholdet langsomt går i oppløsning. 
Du føler deg som ubuden gjest, ikke minst fordi Abedin så tydelig forsøker å verne seg mot kamera. 

Menneskelig i all sin skrøpelighet 

For min del er ikke Weiners patetiske ”selfies” noen stor synd. 
Det er derimot hans hang til å bruke hustruen for alt hun er verd, både i filmen og kampanjen (selv sønnen på et år slipper ikke unna). 
Det er en ekshibisjonistisk og selvutleverende side ved Weiner som gradvis trer frem, og som bidro til å drive ham mot avgrunnen. 

Det som gjør ham annerledes som politiker er at han kan være sjokkerende åpen. 
I motsetning til f.eks. Trump har han forbausende god selvinnsikt til å være så selvopptatt. 
Det er filmens kanskje fremste fortjeneste: vi får sympati med ham fordi han, tross alt, er såpass menneskelig i all sin skrøpelighet. 

Svimlende fallhøyde 

Dessuten var han et friskt pust i amerikansk politikk, og en fargerik debattant, noe filmen får fint frem. 
Der ligger samtidig tragedien. 
Weiner ga seg selv en svimlende fallhøyde og kommenterer fallet for oss underveis, nesten som en rollefigur i et Shakespeare-skuespill. 

Samtidig avdekker filmen hvordan særlig amerikanske medier går fra forstanden når politikeres sexliv eksponeres – og hvordan vi som kikkere og klikkere blir implisert. 
På den måten handler filmen like mye om oss. 
",1
"«Miss Peregrines home for peculiar children» er et strålende og originalt eventyr
Tim Burton er nedtonet og nyansert i sitt nye eventyr. 

I en vakker hage står det en diger busk formet som en dinosaur. 
Det er kanskje Tim Burtons måte å gi et lite vink til den magiske Edward Scissorhand (1990), som også handler om en mann som ikke passer inn i. 

Miss Peregrines home for peculiar children ligger også nærmere denne i tone og atmosfære enn Burtons mer utagerende og effektfylte filmer som Beetlejuice (1988) og Alice in Wonderland (2010). 

På tross av filmens sære tema, er den forbausende diskret til Burton å være. 

Spøkelsesaktig og spesiell 

Filmen er basert på Ransom Riggs populære ungdomsromaner. 
Bokprosjektet startet da Riggs ble fascinert av spøkelsesaktige gamle fotografier. 
Ut ifra disse bildene kom historien om Jake (Asa Butterfield). 
Jake er en helt normal tenåring et sted i Florida, inntil den dagen han begynner å se monstre. 

Historien tar ham med til en øde øy utenfor Wales, hvor han snubler over en portal til Alma Peregrines (Eva Green) hjem for barn med spesielle evner. 

Både film og roman henvender seg til noe av det samme publikum som Harry Potter. 
Heldigvis makter Tim Burton å bryte med den tradisjonelle eventyrfilmens visualitet. 
I stedet blander han sterke farger sammen med bisarre detaljer, en gotisk og spøkelsesaktig atmosfære og et historisk sus fra andre verdenskrig. 

Originale detaljer 

Resultatet er et nedtonet, nyansert og vakkert portrett av gamle sjeler fanget i en tid de ikke kan rømme fra. 
Det er mye som skjer, men Burton stresser ikke mot mål. 
Burton dyrker mysteriet og det sære. 
Etterhvert skjønner vi at den idylliske tilværelsen trues av onde krefter som higer etter evig liv. 

Det er når ondskapen banker på døren, at Burton tillater seg å leke med bisarre og snåle detaljer slik bare han kan. 
Som når den onde Barron (Samuel L. Jackson) fråtser i øyeepler, og når de usynlige monstrene pepres ned av snøballer og smågodt. 
Herlig, forfriskende og originalt. 

Et deilig avbrekk, men ... 

Et par elementer drar ned. 
I noen scener fremstår Asa Butterfield som noe stiv i spillestilen. 
Han reddes inn av Ella Purnell, som spiller jenta som kan fly. 
Hun er både levende og varm og drar publikum inn i eventyret. 

Et annet element er at filmen har et for stort persongalleri. 
De fleste blir kun statister. 
Det er synd. 
Du blir nysgjerrig på hvem de egentlig er. 
Det er likevel ikke nok til å ødelegge helhetsopplevelsen av et strålende eventyr. 

I en tid hvor filmer fylles til randen av spektakulære effekter i et høyt tempo, er det befriende å se en eventyrfilm som gjør det motsatte. 
For all del, her er det mer enn nok av avanserte effekter, men Burton bruker dem i historien i stedet for å vise dem frem. 
For meg er den et deilig avbrekk fra Hollywoods høyrøstede og bråkete effektfilmer. 
",1
"«Captain America: Civil War» står til 5+
Den tredje «Captain America»-filmen er en følelsesmessig berg-og-dalbane-tur. 

Vi gjør oppmerksom på at denne anmeldelsen er spoilerfri. 
Den avslører ikke mer enn traileren. 

Kule triks, overmenneskelige krefter, rå slåssing og spektakulær action er blitt ensbetydende med dagens superheltfilmer. 
Captain America: Civil War har alt som kreves av et strålende actioneventyr, men heldigvis er den så mye mer. 

Handlingen i Civil War henger tett sammen med de to tidligere Captain America -filmene og Avengers -filmene. 
Du bør faktisk ha sett alle for å ha utbytte av denne. 

Les også anmeldelsen av The Winter Soldier : 

Civil War starter med et halsbrekkende stunt hvor våre helter i The Avengers etterlater seg en rekke døde – skurker og uskyldige. 
For hver kamp de går seirende ut av, dør hundrevis av uskyldige. 
Resultatet er at de havner midt i skuddlinjen for internasjonal politikk. 

Mer enn vittig dialog 

Heltene våre blir konfrontert med alle ødeleggelsene de har forårsaket og livene de har tatt i kampen for det gode. 
De er mektige, supersterke, og vi vanlig dødelige har ikke en sjanse mot dem. 
Men hvem skal til syvende sist bestemme over dem? 
FN? 
Veien videre er usikker. 

Det er starten på en av de beste superheltfilmene siden The Dark Knight (2008). 
Den er ikke god fordi den har kule effekter og vittig dialog. 
Den er god fordi det i bunnen av historien ligger et godt moralsk dilemma. 

Når går egentlig et overmenneske fra å være helt til å bli en som opererer utenfor lovens regler — eller rett og slett en skurk? 
Hvordan vet du egentlig at du slåss for den gode siden i krigens hete? 
Civil War visker ut skillene mellom det vi definerer som helter og skurker. 
Selv superheltenes verden blir komplisert, og det gjør vondt. 

Også premiere denne uken: 

Det har også Yann Arthus-Bertrand s 

Publikum må tenke! 

Steve Rogers, eller Captain America, er ofte fremstilt som en erketypiske amerikansk helt. 
Lojal, ærlig, moralsk og med en vilje til å slåss for frihet. 
Tony Stark, som skjuler seg bak Iron Man-drakten, er den rake motsetningen. 
Arrogant, eksentrisk og flåsete. 

Fra det øyeblikket konflikten mellom de to hardner til, går begge karakterene fra å være kjente og kjære stereotyper til å få en dypere og mørkere side. 
Verden er ikke lenger svart og hvit. 
Det gir karakterene dybde, men det krever også at du som publikum faktisk må tenke over problematikken. 
Det er ikke hverdagskost fra Hollywood, hvor filmer vanligvis produseres kun for å tjene penger. 

Det kan bli for mange superhelter: 

Når helter vi har sett kjempe side om side mot verdens verste fiender deler seg i to leire og slåss mot hverandre, skjer det noe. 
Kreftene går fra å være kule og morsomme til å bli skremmende og dødelige. 

Civil War viser oss hvordan superkreftene deres fremstår for oss vanlige mennesker. 
Og ikke minst viser den hvor mye skade de kan gjøre hvis de ikke slåss på vår side. 

5+ 

Nå skal det sies at Civil War har mer enn nok actionsekvenser til å underholde hvis man kun er interessert i det. 
En rekke spennende karakterer dukker opp underveis, og humoren ligger alltid på lur. 
Regissørduoen Anthony og Joe Russo, som også laget den solide The Winter Soldier , har bevist at en historie om superhelter kan by på mye mer enn enkle konflikter mellom det gode og det onde. 

Tonen i filmen er ikke mørk, men den er alvorlig og voksen. 
Den bryter ikke genrens rammer, men Civil War er en moden og følelsesmessig sterk historie som kaster publikum fra den ene krisen til den andre. 
Filmen har nerve og en god historie. 
Dette er definitivt 5+! 
",1
"Fin voksenbarnefilm
Søtt og fint i den lette enden av mental-helse-filmspekteret. 

Mentale lidelser er takknemlig filmstoff. 
Det har filmskapere skjønt siden starten. 
De visuelle mulighetene bringer oss av og til tettere på subjektive, indre forestillinger enn litteraturen er i stand til. 

Sonja Heiss´ andre spillefilm Hedi Schneider steckt fest (Lykkelig i 24 timer) føyer seg inn i den lette delen av mentale-lidelser-sjangeren. 
Den er en mer søt og morsom enn vond og tankevekkende. 
Litt i slekt med for eksempel Paul Thomas Andersons Punch Drunk Love (2002). 

Har også kinopremiere: 

Den har noen ordentlig fine scener, som når hovedpersonen Hedi (Laura Tonke), høy på antidepressiver, oppsøker en dyrebutikk. 
Praktisk talt alle scenene med den barnehage-store sønnen (Leander Nitsche) er også gode. 
Og de fleste med kjæresten Uli (Hans Löw) som får sine fremtidsplaner forpurret av Hedis plutselige utakt med seg selv og verden. 
Dette er i det hele tatt en film med mye godt småspill, med gode opptrinn, fint idéarbeid og solid skuespill – Laura 
Tonke bærer mye av det sistnevnte på sine skuldre. 

Er målgruppen barn eller voksne? 

Hedi er på en måte skyggesiden av Sally Hawkins praktfulle Happy-go-lucky -karakter i Mike Leighs film. 
Hun er glad, åpen og positiv – men så vipper det plutselig over. 

Filmen følger henne fra de første symptomene på angst melder seg og til familien har levd med problemene hennes i et halvt års tid. 
Filmen har et lydspor og til dels også et bildespråk som antyder at den ønsker å henvende seg til barn. 

Superhelter i moralsk dilemma: 

Under åpningsbildene var jeg overbevist om at det var en barnefilm. 
Sykling gjennom byen, til dels filmet fra lav vinkel, med artige rytmer på lydsiden og et ansikt med nesten overtydelig mimikk, er virkemidler hentet fra barnefilmverktøykassa. 
Men etter hvert tenker jeg at den er for voksne. 
Så blir jeg usikker igjen. 

Jeg får inntrykk av at filmen er laget for å forklare unge mennesker hvor komplekse og vanskelige voksne liv kan være. 
Men samtidig har den enkelte seksuelle scener som ekskluderer barn. 
Dette grepet er på samme tid befriende og forvirrende. 
Det trekker meg inn og skyver meg vekk og gir meg en følelse av at filmen ikke henvender seg til meg, men til noen andre som jeg ikke helt skjønner hvem er. 

På et tidspunkt hopper filmen sømløst til Norge – litt som da Kine Aune i sin tid satte seg på sykkelen sin i barne-tv-serien I sandkassen, og vips så var hun et annet sted. 
Den norske tittelen er hentet fra det som skjer i Norge. 
Og det er en veldig fin sekvens. 
Først her slår filmen ut i full blomst. 
Jeg ville hatt mer av det, tidligere. 
",1
"«I skyggen av kvinner»:Den gåtefulle kjærligheten 

Phillippe Garrel gir oss en ny leksjon i kjærlighet på fransk manér. 

I åpningsminuttene ser vi Pierre (Stanislas Merhar), en av filmens tre hovedpersoner, stå lent mot en mur mens han ser grublende foran seg og tygger på en baguette. 

Det ville vært en håpløs åpning av en hvilken som helst annen film, fordi han foretar seg ingenting og scenen peker heller ikke frem mot noe. 
Men Phillippe Garrel, som snart har laget film i 50 år, rammer inn ansiktet på en måte som gjør oss nysgjerrige. 
Pierre har, i likhet med de to kvinnene i sitt liv, Manon (Clotilde Courau) og Elisabeth (Lena Paugam), et ansikt man sent glemmer. 

Les anmeldelsen 

I begynnelsen vil noen reagere på hans tilbakelente holdning. 
Men han er ment å være så statisk: han er den tause veggen de to kvinnene i filmen må stange hodet mot, og som får dem til å blottstille seg. 

”I kvinners kjærlighet” kunne vært en mer traust tittel på denne filmen, men da ville Garrel sviktet sitt eget credo om kjærlighetens gåtefullhet. 
Han har et unikt øye for de ”skyggefulle” sidene ved kjærligheten vi sjelden ser på film, og det er hva denne filmen handler om. 

Livets realiteter 

Som i så mange av Garrels filmer består rollegalleriet av kunstnerisk orienterte typer som for 40 år siden ville blitt omtalt som bohemer. 
Pierre er filmskaper som jobber med en dokumentar om en fransk motstandshelt. 

Manon er hans trofaste hjelper som uten honorar bistår filmingen og som lever for de prosjektene de har sammen. 
”Det er ikke et offer, men et bevisst valg” sier hun til moren som antyder at datteren er for selvutslettende. 

Når Pierre innleder et forhold til Elisabeth, aksepterer Manon det på typisk fransk manér som en av livets realiteter. 
Det er først når hun selv trekkes mot en annen mann, at hun får problemer. 
Det er da denne filmen åpner seg opp og Manons kompleksitet kommer til syne. 

Ingen feministisk heltinne 

Selv om Pierre blir avkledd i filmen som selvopptatt og smålig, er ikke Manon noen feministisk heltinne. 
Hun lar seg ydmyke og forblir lojal. 
Det er noe paradoksalt ved hennes kjærlighet, noe vi ikke helt forstår, og slike tilsiktede huller er det flere av i filmen. 

Les anmeldelsen av 

En kryptisk fortellerstemme annonserer tidlig at Manon befinner seg i ektemannens skygge, mens tittelen gir inntrykk av det motsatte. 
Pierre er kanskje talentfull, men innser ikke at motstandsmannen han portretterer er en svindler. 
Fortelleren er altså ikke særlig til å stole på, og filmens univers er like selvmotsigende som livet selv. 

Det vi likevel kan støtte oss på er Courau og Paugams strålende spill i de to kvinnerollene. 
Garrel er åpenbart fascinert av ansiktene deres som fanges effektfullt opp av Renato Bertas svart-hvitt foto skutt på analogt 35mm-kamera. 
Han får ikke bare frem det slående vakre ved ansiktene, men også de mindre attraktive sidene når det er påkrevet. 

Filmen har en tidløs kvalitet som viser oss et Paris som kunne vært fra hvilken som helst epoke de siste 50 årene. 
Selv de karrige hyblene får noe romantisk ved seg i Bertas kontrastfulle foto. 
",1
"«The Boss»:Vår anmelder hørte sin egen stemme le en liten og dum latter 

«The Boss» byr på plump lytehumor 

Melissa McCarthy er en av få overvektige skuespillerinner som er etablert på et høyt nivå hva gjelder både honorarer og publikumstall. 
Hun har bakgrunn som standupkomiker og markerer seg med grenseløst frekke replikker i filmer som Bridesmaides og Spy . McCarthy kan gjøre moves og ablegøyer som fremhever lite flatterende kroppsdeler. 

Les anmeldelsen av 

Den fysiske humoren har absolutt noe for seg, men ikke i The Boss . 
For her mangler kroppen hennes et rammeverk som kan gi den fysiske humoren mening. 

McCarthy har skrevet manus sammen med ektemannen Ben Falcone. 
Han har også regien. 
Manuset virker det som om de har snekret sammen etter innfallsmetoden. 
McCarthy spiller en driftig businesskvinne som blir fengslet for hvitsnippforbrytelser. 
Michelle Darnell mister alt og må bygge seg opp på nytt. 
Hun allierer seg med sin tidligere assistent (spilt av Kirstin Bell), som lager verdens beste brownies. 
Men idet deres bakeri får suksess, selger hun det på svikefullt vis til en kortvokst mann som er hennes gamle elsker. 
En tragisk oppveksthistorie skal forklare hennes hensynsløshet. 

Få tiden til å gå 

Alt sammen er ment å være idiotisk, naturligvis. 
Men her kompenseres den syltynne historien med uttværede replikkvekslinger der det komiske poenget gjentas flere ganger øyensynlig fordi skuespillerne må få tiden til å gå. 

Les anmeldelsen av 

Fremfor alt er det kroppen til McCarthy som må fylle tomrommet. 
Skal hun inn i en bil, begynner hun å klatre opp på taket mens kamera filmer den store baken hennes fra undersiden. 
Og hva kan man finne på med en sovesofa? 
Sende den store damen rett i veggen fordi sofaen klapper sammen under vekten av henne. 

I samspillet med den kortvokste Peter Dinklage nærmer det seg plump lytehumor. 
De to inntar seksuelle positurer som skal kaste et grelt lys over så vel hennes fedme som hans kortvoksthet. 

McCarthy kjører på uansett, det skal hun ha. 
Og innimellom hørte jeg min egen stemme le en liten og dum latter. 
",0
"«Pyromanen» er en ulmende dramathriller
Vare personskildringer i en fortelling som ikke engasjerer dypt nok. 

Flammene slikker seg grådig gjennom tørt treverk. 
Huset har ikke en sjanse mot brannens destruktive krefter. 
Brann er ødeleggende, skremmende og dødelig. 
I kulissene står en ung mann og beundrer sitt verk. 

Pyromanen er basert på Gaute Heivolls roman 
Før jeg brenner ned . 
Som i boken er tidskoloritten hentet fra 70-tallet. 
Dag (Trond Nilssen) er nettopp ferdig med militærtjeneste og kjeder seg hjemme hos mamma og pappa i den lille bygda Finsland. 
Faren til Dag er brannsjef i området. 
En dag tenner Dag med vilje på en stor skogbrann. 
Han får kick av å hjelpe til med slukningsarbeidet. 

Mer om Gaute Heivoll: 

Går man til psykologien, får man vite at pyromani kan være en form for impulsforstyrrelse. 
Pyromanen kan søke spenning, hevn eller selvhevdelse. 
Regissør Erik Skjoldbjærg er ikke så opptatt av årsaken til at Dag gjør det han gjør. 
Problemet er at du som publikum sitter igjen med et stort spørsmål: 
Hvorfor? 
Du får ikke et entydig svar. 
Pyromanen vil like mye være en skildring av en dysfunksjonell familie og miljøet i den lille bygda, men den lykkes bare delvis. 

Les anmeldelsen av 

Stille desperasjon 

Filmen er på sitt beste når den skildrer det anstrengte forholdet mellom Dag og foreldrene hans (Per Frisch og Liv Berhoft Osa). 
Faren greier ikke å snakke med sønnen sin. 
Moren nekter å innse at noe er alvorlig galt fatt. 
I det øyeblikket moren begynner å skjønne hva som foregår, kommer følelsen av undergang og fortapelse. 
Berhoft Osa skildrer en kvinne som ikke aner hvordan hun skal forholde seg til situasjonen, og hun gjør det med en stille desperasjon. 

Filmens hovedproblem er du som tilskuer aldri kommer under huden på menneskene i bygda. 
Historien vekker nysgjerrighet for fenomenet pyromani, og for Dags motiver. 
Hele filmen hyler egentlig hvorfor, men den nekter å gi deg et svar. 
Fortellerstilen er distansert, og Dag forblir en gåte du aldri blir klok på. 
Trond Nilssen har et følsomt ansikt, men han får ikke nok å spille på til at du forstår handlingene hans. 

Les anmeldelsen av 

I romanform fungerer dette poetiske fortellergrepet. 
På film fungerer det ikke alltid like godt. 
Her blir det litt for mange antydninger. 
Du aner at det ulmer under overflaten, men ikke årsaken til ulmingen. 
Regissøren makter ikke å dra publikum godt nok inn i historien til at du lar deg rive med i karakterenes skjebne. 
Frykten som brer seg i det lille samfunnet ser du kun fra utsiden. 

Pyromanen har et tema som fascinerer på mange plan. 
Den har fine og vare personskildringer, men det er ikke nok. 
Dessverre greier ikke historien å engasjere. 
",1
"«Huset» er en mislykket grøsser
Grøsser som hverken skremmer eller engasjerer 

Det skjer mye spennende i randsonen av det offisielle film-Norge. 
Regissør Reinert Kiil laget i 2009 landets første explotationfilm, Hora, som fikk en dårlig mottakelse blant kritikerne. 
Nå er han klar med film i en mer kommersiell og spiselig sjanger, nemlig skrekkfilen. 
Selv om den er laget på lavbudsjett blir det ikke automatisk god film av det. 

Det som blir klart etter å ha sett Huset, er at de involverte hadde hatt godt av en manuskonsulent. 

Vil du se en god grøsser, se denne: 

Handlingen i Huset er satt til andre verdenskrig. 
To tyske soldater flykter over snøkledde skoger med en skadet, norsk fange på slep. 
De tror de er reddet da de finner et hus. 
Det står til og med varm mat og putrer på komfyren. 

Anslaget er godt, men oppfølgingen er det verre med. 
Det er mye som ikke stemmer i Huset , men alt er ikke håpløst. 

Kiil har et godt øye for innramminger og fargesammensetninger. 
Bildene er flott komponert. 
Tro mot den klassiske skrekkfilmen rammer han bildene inn akkurat slik at det skumle skjer i utkanten av bildet. 

Dessverre er mange av scenene så mørke at det knapt er mulig å se hva som skjer. 
Mørket i seg selv gjør ikke en fortelling hverken skummel eller atmosfærisk, men det er fryktelig irriterende. 
Bedre lyssetting hadde gjort seg. 

Kaotisk fortelling 

Et annet sted hvor man burde lagt ned litt ekstra penger, er manus. 
Selv om spøkelser er fjernt fra all rasjonell logikk, trenger ikke filmens fortelling å bli helt uforståelig. 
Historien må ha en indre logikk. 
En konsulent hadde kunne spurt hva er det du egentlig vil fortelle, for så å ha nøstet opp og strammet opp både forhistorien og nåtiden. 

Eller sjekk ut The Babadook : 

Skrekkfilmen er på mange måter er antydningens kunst. 
Problemet med Huset er at den antyder og antyder, men til slutt aner du ikke om det handler om spøkelser, demoner eller poltergeist. 
Når historien også begynner å hoppe i tid, har du for lengst sluttet å bry deg. 

Kiil har nok prøvd å lage en atmosfærisk skrekkfilm uten enkle skrekktriks, men historien må bli bedre hvis det skal fungere. 

Det hjelper heller ikke at lydsporet er massivt. 
Alle vet at lyden i en skrekkfilm er halve moroa. 
Dette har også Kiil dratt for langt. 
Det knirker, knaser og bankes så mye i det gamle huset at du til slutt ikke enser det. 
Da greier du heller ikke å bruke lydbildet til å skremme. 
Musikken nærmest hyler ut at du må passe deg, nå blir det skikkelig skummelt dere. 
Problemet er at det blir det ikke. 

Vår anmelder jubler: 

Skrekkfilm er ikke enkelt 

Et annet element som også gjør det vanskelig å forholde seg til filmen, er hovedrollene. 
Du kan alltids argumentere for at det er lenge siden andre verdenskrig, og tyske soldater var bare mennesker de også. 
Likevel blir det faktisk vanskelig å forholde seg til to tyske nazister i en slags helterolle. 
I en skrekkfilm skal du liksom ikke heie på den onde og skumle kraften! 
I noen scener her gjør man nesten det. 

Kiils film viser godt at sjangerfilm slettes ikke er en enkel øvelse. 
Å skremme vannet av folk krever mer enn knakende hus, mystiske bankelyder og skumle skygger i randsonen av det øye ser. 
Du må ha noe så ulogisk som troverdige spøkelser! 
Du må også ha engasjerende karakterer. 
Uten disse elementene makter ikke filmen å fremkalle iskalde grøss. 

Huset er en film med mer staffasje og lydeffekter enn innhold. 
Noen scener kan nok ha en bø-effekt på lettskremte sjeler, men den makter ikke å holde på interessen. 
",0
"«Markedets lov» spør hvor mye av verdigheten vil du gi avkall på når jobben står på spill?
Enda en fransk film tester livet i enden av bunnlinjen. 

Vincent Lindon har ofte spilte moralsk rakryggede menn fra arbeiderklassen og dermed blitt noe av et symbol i fransk film. 
Derfor er han et spennende valg for denne hovedrollen, som også ga ham skuespillerprisen under fjorårets filmfestival i Cannes. 

For er det noe Markedets lov effektivt slår fast, så er det at verdigheten er en tøyelig størrelse på arbeidsmarkedet. 
Den franske og norske tittelen er derfor ikke så talende som den engelske: The Measure of a Man . 

Ny, norsk skrekkfilm imponerer ikke: 

Hjerteskjærende og nært 

Lindon spiller Thierry som har gått arbeidsløs i noen måneder når vi møter ham, og som har havnet i en loop av ubrukelig kurs og arbeidsmarkedstiltak. 
Han er over 50 og tidligere maskinist – og vet at han siles ut av enhver søkerliste. 

Dette høres kanskje ut som en deprimerende skildring vi har sett mange ganger før. 
Men regissør Stephane Brize og Lindon løfter denne enkle historien til noe langt utenom det vanlige. 

De første 40 minuttene er i hovedsak intense nære og halvnære bilder av Thierry som forsøker å holde motet oppe mens handlingsrommet blir stadig mindre. 

Vår anmelder jubler: 

Han har det ikke så ille: han har en kjærlig, empatisk hustru og en funksjonshemmet sønn som får god oppfølging. 
Men nettopp fordi han er en så anstendig fyr med verdigheten intakt, blir det gradvise fallet desto mer hjerteskjærende. 

Vi ser ham delta i ydmykende kurs der han slaktes fordi han ikke selger seg godt nok, og scenen der en potensiell kjøper av familiens campinghytte forsøker å utnytte situasjonen, er en psykologisk mini-thriller av format. 

Når Thierry omsider får ny jobb, som sikkerhetsvakt på et kjøpesenter, skjer en omdreining. 
Mens vi før det har kommet uvanlig tett på ham, skifter fokuset til mange av de andre ansatte. 
Det er som om filmskaperne løfter blikket og ser på hvordan arbeidsmarkedet fungerer i et mikrokosmos. 

Les anmeldelsen av 

Thierry blir sittende og se på videoovervåkingen av senteret, han blir en håndlanger for de samme kreftene som ville kvitte seg med ham. 
Det gjør at filmen mister noe av sitt momentum, og Thierry forflytter seg, bokstavelig talt, litt ut av kamerafokuset. 

I stedet får vi noen sterke nærbilder av kunder og ansatte som stjeler varer og som Thierry bistår med å ta på fersken. 
Ser han seg selv i dem, undrer vi, og lurer på hvor lenge han vil holde ut i denne jobben. 

Barsk karisma 

I likhet med de belgiske Dardennebrødrene har regissør Brize kastet en stjerneskuespiller inn blant amatører, og det er en sjeldent vellykket miks. 
Mens Marion Cotillard stakk seg ut som litt for glamorøs som arbeiderklasseheltinne i To dager og en natt , harmonerer Lindons uartikulerte og barske karisma bedre med et tilsvarende miljø her. 

Propaganda allé Michael Moore: 

Magien ligger i ansiktet og øynene, det er små nyanser som er så effektfulle at de kan endre betydningen i en scene. 
Kjemien mellom Lindon og filmfotograf Eric Dumont er et av filmens sterkeste kort, selv om den avsluttende, lange tagningen er noe av et antiklimaks. 

Som politisk innlegg er filmen effektiv nettopp fordi den er lavmælt og lite bombastisk. 
Det er ikke griske arbeidsgivere som skaper arbeidsløshet, like lite som det er tiltaksløse arbeidstagere. 
Men om markedets logikk får råde alene, er det heller ikke håp for den mest anstendige blant oss. 
",1
"«El Clásico» er en varm film om fotball og vennskap
Treg start, men dramatisk slutt 

For de av dere som ikke er inne i fotballens verden, er El Clásico navnet på kampene mellom de to rivaliserende fotballklubbene Real Madrid og FC Barcelona. 
Denne filmen handler ikke så mye om fotball som om håp, drømmer og familiebånd. 

De to brødrene Alan og Shirwan har mye mot seg. 
De er kortvokste, oppvokst i en liten kurdisk landsby og har aldri vært utenfor byen. 
Alan driver kafé og drømmer om å gifte seg med Gona. 
Det vil ikke Gonas far ha noe av. 

For å bevise sin store kjærlighet til Gona stikker de to brødrene av med et par sko Gonas far har spesiallagd til Ronaldo. 
Målet er å levere skoene til den store fotballstjernen. 
Veien dit er ikke uten farer. 
El Clásico er en roadmovie på en sliten firehjuling i jakten på det forjettede visumet som åpner døren til Europa og Spania. 
Vennskapet mellom de to brødrene er filmens nerve, og det er vakkert og vart skildret. 
Filmen viser godt hverdagsdiskrimineringen de to kortvokste utsettes for, men den dveler ikke ved de mange utfordringene. 

Les vårt intervju med regissør Halkawt Mustafa: 

Litt tung i sessen 

Regissør Halkawt Mustafa har laget en film som både er romantisk, småmorsom og dramatisk. 
Problemet er at den bruker litt vel lang tid på starten. 
Oppbyggingen er litt tung i sessen, og det gjør at starten blir litt langdryg. 

Idet de to brødrene kommer seg ut på landeveien, skifter filmen tempo. 
Veien til Madrid blir langt mer dramatisk enn de to hadde drømt om. 
Jakten på visum blir raskt en kafkask opplevelse av byråkrati. 
Riktig papirer er slettes ikke lett å skaffe. 
De to beveger seg ut i det illegale markedet med alle farer det innebærer. 

Når historien i El Clásico får fart på seg, blir den riktig så fornøyelig og ikke minst underholdende. 
Wrya og Dana Ahmed er brødre også i virkeligheten og gjør en flott og overbevisende jobb foran kamera. 
Turen blir til slutt ganske spennende — og heldigvis ikke overvettes sentimental. 

Les anmeldelsen av 
",1
"«Where to Invade Next» ber deg glemme din kritiske sans
Det er gøy en stund. 
Men du må ikke stille spørsmål. 

Italienerne er alltid fornøyd fordi de har så mye ferie. 
Ingen franske skolebarn får noe annet enn et treretters gourmetmåltid til lunsj. 
Norske fengsler er den rene idyll. 

Det er slike gunstige forhold som får Michael Moore til å ""invadere"" Italia, Frankrike og Norge. 
I hans nye dokumentar har den amerikanske filmskaperen satt seg fore å utpeke land som kan gi større gevinst enn de mislykkede invasjonene av eksempelvis Vietnam, Afghanistan og Irak. 

Les anmeldelsen av «Jungelboken»: 

USA på bånn 

I filmens første sekvens klipper og limer han på en måte som får det til å se ut som et offentlig oppdrag. 
CIA, Pentagon, politikere: 
Alle ønsker øyensynlig råd fra en mann som er kjent for samfunnskritisk satire i filmer som Bowling for Columbine og Fahrenheit 9/11 . 

Det er komisk historieskriving som gir filmen et lovende stemningsleie. 
Michael Moore setter kursen mot Europa med et stort amerikansk flagg på slep. 

Stort sett er det velferdsordningene han interesserer seg for. 
Og alle funn blir satt i skarp kontrast til USA: 

8 uker lønnet ferie i Italia – 0 i USA. 

Gourmetmat i Frankrike – junk food i USA. 

Spaopphold for slitne mødre i Tyskland – et daglig slit i USA. 

Lykkelige elever i Finland – nasjonale prøver i USA. 
Man forventer ikke nyanserte analyser fra Michael Moore. 
Derfor fungerer det et stykke på vei at han snakker i store bilder og bokstaver. 
Den flåsete stilen egner seg ikke like godt for alvorlige motiver. 
Kryssklippingen av bilder blir særlig problematisk i sekvensen fra Norge, faktisk. 

Greit nok at Michael Moore vil invadere landet vårt for å lære av det humane fengselsvesenet her. 
Men når han kontrasterer syngende norske fengselsbetjenter med grove overgrepsbilder fra USA, så er det hverken lattervekkende eller opplysende.Helt uten nærmere forklaring drysser han ut filmklipp som viser hvordan amerikanske fanger blir plaget eller torturert. 

Ny, norsk skrekkfilm: 

Ufrivillig parodisk 

Denne hangen til bombastiske påstander kan andre steder bli ufrivillig parodisk. 
Fra likestillingslandet Island, som hadde verdens første kvinnelige president, formidler Moore de mest romantiske forestillinger om kvinners overlegenhet i alle livets forhold. 
Lokale eksemplarer blir frosset fast i en serie dyrkende portrettbilder. 

Where to Invade Next er underholdende så lenge tilskueren klarer å koble ut sin kritiske sans. 
Det blir vanskeligere for hvert av de altfor mange landene han oppsøker og belyser med samme sveipende metode. 
",0
"«Jungelboken» er spennende, elegant og morsom
Alle stemmer er førsteklasses, men Christopher Walkens Kong Louie er uforglemmelig. 

Før jeg gikk inn i kinosalen følte jeg meg sikker på at en « live action remake » av Jungelboken var en direkte ynkelig idé. 
Jeg tenkte at filmen ville være det definitive beviset på Disneys idétørke og en ublu sementering av behovet for å tjene penger selv på undermåls produkter. 

Jeg hadde, med et skadefro smil rundt munnen, begynt å lete etter slemme adjektiver og adverb i den hemmelige slakte-ordboken som alle anmeldere blir tildelt når de begynner i jobben. 

Men så viser det, nærmest mot all tilgjengelig erfaring og fornuft, at filmen er laget av noen som elsker den originale filmperlen like mye som oss andre og som slett ikke har hatt til hensikt å radbrekke den. 

Det viser seg med andre ord at den er god, den er lekker, spennende, elegant og morsom, og jeg kan med hånden på hjerte si at jeg kommer til å oppsøke den flere ganger, gjerne både med og uten følge av barn. 

Ny, norsk skrekkfilm imponerer ikke: 

Små vrier 

Det tar noen minutter å komme inn i tankegangen, altså at jeg skal se en historie som jeg allerede kan ut og inn, men nå med et virkelig menneske i hovedrollen, og med trær og vann og sol og ikke minst dyr som er virkelige, eller i det minste langt mer virkelighetsnære enn i den animerte 1967-versjonen. 

Bearbeidede brokker av den originale musikken ligger i bakgrunnen og antyder at skaperne kommer til å være forsiktige med å gå inn på de mest ikoniske delene av originalen. 
Derfor gjør de stadig vekk små vrier på historien. 
Vi får med andre ord ikke nøyaktig det samme, men vi får de samme karakterene og i hovedsak også samme bevegelser, med unntak, det kan jeg røpe med det samme, av slutten hvor Mowgli i originalen ender opp hos menneskene akkompagnert av en av Disney-historiens fineste sanger, mens han i denne filmen går andre veier. 

Les anmeldelsen av 

Suges inn i historien 

Spesialeffektene har nå nådd et punkt hvor det er mulig å skape pelsdyr, slanger og egentlig hva som helst som ikke lenger lider under å være computergenererte. 
Dermed oppstår en nærhet som suger meg inn, og spesielt når stemmene er så utsøkte som her. 

Bill Murray er praktfull som Baloo. 
Hvis man ikke hadde sett originalen først, kunne man ha tenkt at rollen er skapt for ham. 
Avslepen, egoistisk og sulten, men med et stort og ømt hjerte. 

Scarlett Johansen er sexy og dødelig som Kaa, og på samme måte som i Oscarvinneren Her (2014) blir det her klart at stemmen hennes er mer enn nok. 
Hele henne, med stemme og kropp og alt, blir uansett noen ganger nesten for mye. 
Stemmen alene er perfekt.Idris Elbas Shere Kahn er raspende og slu og tangeres vel i filmkattestemmenes historie egentlig kun av Jeremy Irons Scar-tolkning i The Lion King. 
Ben Kingsleys Bagheera er ekvilibristisk snusfornuftig. 
I tillegg er Lupita Nyong'os ulvemor Raksha øm og stolt. 

Propaganda allé Michael Moore: 

Stor stemmekunst! 

Og hadde dette vært alt, ville filmen allerede ha vært bemerkelsesverdig vellykket. 
Men så er det én rolle som rett og slett er over toppen godt tenkt, laget og spilt. 
Det er Kong Louie. 
Apekongen. 
Som sitter i ruinen sin og ønsker at Mowgli skal lære ham menneskemåten å være på. 
Kong Louie har fått stemmen til Christopher Walken. 

Og Walken, som sjelden gjør noe halvveis, leverer her ganske enkelt et lite høydepunkt i stemmeskuespillets historie. 
Det er avslepent, selvsikkert, arrogant, morsomt, farlig og kunne neppe ha vært gjort bedre. 
De kjente sangene fra originalen nærmer filmskaperne seg med forsiktighet, men to av dem brukes i oppdaterte versjoner på måter som hverken blir for mye eller for lite. 

En liten godbit er at regissør Jon Favreau repriserer en av de mest spektakulære scenene fra The Lion King , med stort hell. 
Dette er med andre ord Disney som med stort overskudd leker med og kommenterer sin egen kreative historie. 

Det eneste ordentlig levende vesenet i filmen, Neel Sethi (12, men ser ut som han er 8), er også sjarmerende. 
Han må ha spilt mot luft underveis. 
Godt gjort. 
",1
"«Eddie the Eagle»:En kalkulert og sentimental affære 

Filmen om den britiske skihopperen Eddie the Eagle slipper bare nesten unna med å både hylle amatørskapet og le rått av det. 

Helt siden Eddie ”the eagle” Edwards ble medieyndling under Calgary-OL i 1988 har det vært planer om å lage en komedie av hans liv. 
Som eneste britiske skihopper noensinne kvalifiserte han seg til lekene gjennom relativt lave opptakskrav, og hans elleville amatørskap fremkalte mye latter og en god del hånflir. 
For det britiske skiforbundet og hoppsportens nordeuropeiske adel ble han en pine. 
For tv-seerne og mediene ble han en fargeklatt som også minnet oss om lekenes opprinnelige intensjon om å hylle idrettsgleden og amatørskapet. 

Les anmeldelsen av: 

Denne komedien om Eddie the Eagles vei til deltagelsen i Calgary rommer alle disse elementene, men den er i hovedsak fiksjonalisert. 
Edwards selv har sagt at rundt 10 prosent av filmen stemmer overens med hans liv, og det er derfor fristende å avfeie filmen som en forspilt sjanse. 
Eddies liv var så ekstraordinært at jeg kan vanskelig forstå hvorfor det var nødvendig å skrive det helt om. 
Han var en av de første som ”ble viral” før nettet ble en realitet, og skulle senere spille inn poplåter på finsk og bli en av britenes mest uvanlige kjendiser. 

Absurd overmot 

På filmens egne premisser, som vintersportskomedie, kan den minne om en annen komedie, Kalde rumper , som også tok utgangspunkt i noen outsidere som deltok i Calgary, nemlig det jamaicanske akelaget. 
Men her spiller Eddies bakgrunn en større rolle; han fremstilles som en britisk eksentriker, med islett av ADHD, som ikke lar seg stanse hverken av omgivelsene eller tyngdekraften. 

Les anmeldelsen av 

Taron Egerton spiller ham nesten som en karikatur, det er like før det renner lim av barten og ned på det overdrevne underbittet. 
Men han får likevel frem en uskyld og mangel på selvinnsikt som er avgjørende for det absurde overmotet. 
Eddie vil bare én ting i denne filmen – og det er å få hoppe i OL. 
Når en tysk kvinne kommer med tilnærmelser, skjønner han ikke hva som skjer. 
Han er uten noen klar identitet. 

Tar ikke Eddie på alvor 

Derfor har filmskaperne diktet opp en rollefigur som kan spille på det registeret Eddie mangler. 
Hugh Jackman er noe så usannsynlig som en legendarisk amerikansk hopper som var en av de største, men som ødela for seg selv med drikking og festing (i likhet med Matti Nykänen, som her med rette hylles som hoppsportens vidunderbarn). 
Gjennom Eddies pågangsmot får han tilbake gløden og blir hans trener, og siste halvdelen handler nesten like mye om hans forsoning med egen fortid, blant annet en hopptrener som spilles av Christopher Walken, tro det eller ei. 

Problemet med filmen er at vi ikke bare kjenner til Eddies skjebne fra før, men vi kan altfor ofte lese hva som kommer til å skje. 
Klisjeene er mange, og selv om synth-musikken er ment som en ironisk kommentar til epoken, så er den forferdelig. 
Det norske hopplaget i filmen spilles blant annet av Rune Temte og Mads Sjøgård Pettersen, og de slipper sjelden til med annet enn hevede øyenbryn. 
Dette kunne blitt en varm og engasjerende komedie om hvordan en britisk arbeiderklassegutt ufrivillig avkledde den olympiske kynismen (og, som vi nå vet: korrupsjonen). 
Isteden blir det en kalkulert, sentimental affære som egentlig aldri tar Eddie på alvor. 
",0
"«Gods of Egypt»:Gudsjammerlig kjedelig 

Filmen er til å gråte av. 

Guden Horus ligger skamslått på en ødemark. 
Verden rundt ham ligger i ruiner. 
Ødelagt er dessverre sånn publikum også føler seg etter å ha sett Gods of Egypt . 
Etter premièren ble Hollywood beskyldt for hvitvasking med blendahvite skuespillere i hovedrollene. 
Det er på langt nær det verste med filmen. 

Det kunne vært så magisk, men det er bare trist. 
Egyptisk mytologi og myteverden er et så fantastisk fargerikt, mangfoldig og underholdende univers. 
Det er ingen som krever realisme i en film om gudeskikkelser, men det må være troverdig innenfor filmens egne rammer. 
Alex Proyas film er en oppvisning i smakløs og mislykket camp. 

I filmens sentrum står kampen mellom Horus (Nikolaj Coster-Waldau), falkeguden og Set (Gerard Butler), hersker over ørkenen. 
Set stjeler øynene til Horus og dermed også kraften hans. 
Som medhjelper får Horus det gudsjammerlig kjedelige menneske Bek (Brenton Thwaites) som hjelper. 

Les anmeldelsen av 

Med et så rikt og eventyrlig grunnlag er det nesten utrolig at de har maktet å lage en så uinteressant, kjedelig og sjarmløs film. 
Det virker nesten som om Hollywood tråkker feil nesten hver gang de tar i et materiale som kan bli storslåtte eventyr. 
Det skjedde med Troja (2004) og Clash of the Titans (2010), som hentet sine historier fra gresk mytologi. 
Historiene ligger der, så hvorfor går det så galt? 

Ikke spark manusforfatterne 

En årsak kan være at guder stort sett er arketyper uten dybde som kunne gjort dem spennende og nyanserte. 
Det er guden for kjærlighet, guden for visdom eller guden for liv. 
De trenger oss svake mennesker som en motpol. 
Men da må både guder og mennesker være mer interessante enn her. 

Kan en annen årsak være at Hollywood har gitt manusforfatterne sparken i den tro at siden historien ligger der, trenger man ikke forfattere? 
Jo, vi trenger forfatterne! 
Det lille som er av dialog i Gods of Egypt er banalt og fullt av dårlige vitser. 
Det som kunne vært et fantastisk eventyr om gudenes hovmod og menneskelige drømmer, faller like hardt til jorden som Ras flammende sverd. 

I tillegg havner i baksetet av et gigantisk effektmakeri. 
Når rulletekstene krediterer spesialeffektene før skuespillerne, skjønner du tegningen. 
Skal du gjenskape de egyptiske gudene, må du selvsagt ha gode effekter! 

Dette er tross alt overnaturlige vesener som forvandles til fantastiske figurer foran øynene dine. 
Og for all del, effektene er flotte og fargerike. 
De underholder og forfører faktisk et stykke på veien, men når skal Hollywood forstå at det ikke er nok? 

Gods of Egypt mangler det som kunne løftet det opp på Ringenes herre-nivå. 
Den mangler humor, sjarm, god dialog, en ryddig historie og ikke minst karakterer du bryr deg om. 
",0
"«Knight of cups:»Når Edvard Grieg inntar L.A. 

Terrence Malick både forfører og banaliserer med en film som tilsynelatende handler om Hollywood. 

Mang en filmkunstner har forsøkt å forvandle egen idétørke til en film om nettopp en filmkunstner med idétørke – mest minneverdig i Fellinis 8 ½. 

Kanskje var ikke idétørke grunnen til at Terrence Malick valgte filmbransjen som bakteppe for sin nye film, men det er partier der han balanserer farlig nærme det banale og repeterende. 
Likevel rommer denne filmen så mange interessante og vakre øyeblikk at det aldri blir uengasjerende. 

Sjekk ut vår store guide til påskefilmene: 

Hollywood brukes her utelukkende som en arena der hovedpersonen, manusforfatteren Rick (Christian Bale), kan holde omgivelsene på avstand, i en strøm av tanker og minner som flyter lavmælt av gårde slik bare Malick kan fortelle. 
Rick er ”en prins” som har gått seg vill og faller i dyp søvn, slik en stemme i starten sier det, med klar referanse til Hollywood som et slags Babylon. 

Romantisk stjernestøv 

Her finnes ingen tradisjonell introduksjon og oppbygging av et rollegalleri; kjente skuespillere kommer og går, noen har replikker, de fleste ikke. 

Malick lar Rick rusle, tilsynelatende formålsløst, mellom hoteller, filmsett og vakre strender i Los Angeles-området, med en avstikker til Las Vegas. 
Vi ser ham i møte med noen Hollywood-agenter som forteller at Rick har jobbet hardt for å nå dit han er i dag, uten at vi har fått noen indikasjon på det tidligere. 

Han har altså lyktes i Hollywood, men er full av anger og tvil, men ikke så mye at han ikke har tid til de vakre kvinnene som omgir ham. 
For de er det mange av: 
Freida Pinto, Cate Blanchett og Teresa Palmer er bare noen av de begavede skuespillerne som har den noe innskrenkede jobben med å strø romantisk stjernestøv over Ricks begredelige himmel. 
Andre mindre begavede er der kun for å vise fram sin yndige, nakne kropp, og ikke siden Eyes wide shut har jeg sett så mange nakne pikekropper i en gravalvorlig arthousefilm. 

Tarotkortenes magi 

Nei, jeg tror ikke at Malick er blitt en gammel gris, han bruker nok nakenheten som et bilde på all den bedragerske glasuren som holder på å fortære Rick. 
Men til å være en fremmedgjort tviler blir Rick forbausende opprømt av glasuren, og sjelden har en eksistensiell krise blitt skildret like glamorøst som her. 

Sjekk ut vår store guide til påskefilmene: 

Det kan virke urettferdig å forsøke å gjengi en film av Malick nettopp fordi det er den uforliknelige visuelle poesien som er essensen av hans filmkunst, ikke hvordan rollefigurene tar valg og utvikler seg (for det gjør de ikke). 

For meg tilhører denne filmen like mye fotografen Emmanuel Lubezki, godt hjulpet av klipperen Billy Weber, nettopp fordi deres innsats er så avgjørende for den poetiske flyten. 

Lubezkis smyger kamera mykt rundt skuespillerne og får det til å virke så uungåelig, mens Weber får bildene til å danse med hverandre. 
Det er i denne dynamiske harmonien at Malicks tankegods, formulert gjennom ulike fortellerstemmer, noen ganger forstyrrer, eller kommer til kort. 
De nesten hviskende stemmene skaper nærhet, som om du har dem tett på øret, men det de sier er ofte uklart og tvetydig og kastet meg ofte ut av denne intimsfæren. 

Malick har hentet tittelen fra ”Tarotmytologien”, og en rekke titler på Tarotkort utgjør mellomtitlene. 
Det tilfører filmen en kledelig uutgrunnelighet, eller mangetydighet, som Malick mikser nesten uanstrengt med referanser til kristen teologi. 

Men det største kunststykket er kanskje at han slipper unna med å la Edvard Griegs Mor Åses Død farge solnedgangen i L.A. 
Sjelden har det lette californiske lyset blitt brutt ned av større vemod. 
",1
"«Deathgasm» er ikke en film for alle
Underholdning for splatter- og død-metal fansen 

Motorsagen surres i gang, innvoller flyter, blodet spruter. 
Ja, i Deathgasm er vi i det bisarre landet kalt splatterfilm. 
Det er en sjanger hvor det meste er lov – unntatt å kjede publikum. 
Jo mer sjokkerende effekter, desto bedre. 
Jeg skal innrømme at splatterfilm er min «guilty pleasure». 
Selv om de til tider er motbydelige, har de også et snodig, upolitisk korrekt og befriende humoristisk element. 

Sjekk ut vår store guide til påskefilmene: 

Litt historie 

Splatter er ikke en sjanger for alle og er i hovedsak myntet på et ungdomspublikum. 
I takt med utviklingen av spesialeffektene kom også blodsprut-filmene. 
I Evil Dead -serien utnyttet Sam Raimi gore og splatter-effektene, og Peter Jackson malte lerretet rødt i den ekstreme Braindead (1992). 

Effektene er grotesk overdrevet og hinsides all realisme. 
Dette er effektenes seier over innholdet. 
De byr på en distansert seeropplevelse, og du kan le av det hele. 
Tar du filmene på blodig alvor, blir de nesten umulig å se. 

New Zealand er langt fra ukjente med splatterfilmens viderverdigheter. 
Deathgasm plasserer seg i en fin tradisjon med både Braindead og Black Sheep (2006) friskt i minne. 

Business as usual 

Da moren havner på galehus, må Brodie flytte til onkelens familie. 
Her treffer han utskuddet Zakk, og de starter død-metal-band sammen. 
Selvsagt greier de å vekke opp en ond, demonisk kraft som vil ta over verden. 
Skulle jo tro vi hadde skjønt at eldgamle bøker og gamle skrifter ikke bør leses, men nei da! 

Idet hele byen forvandles til blodtørstige zombielignende vesener, følger en orgie i død og fordervelse. 
Det er med andre ord business as usual! 

Sjekk ut vår store guide til påskefilmene: 

Vellaget splatter 

Effektene i filmen er både er morsomme og groteske. 
Det som hever den et hakk over mange andre filmer i sjangeren, er at den ikke bare leker med genrefilmens klisjeer. 
Den spøker også med metalmusikkens ikonografi og kjente klisjeer. 
Mon tro om vi kan få demonen til å forsvinne hvis vi spiller sangen baklengs? 
Soundtracket består blant annet av norske Emperor og Ihsahn. 
Scenen hvor det bandet skal spille inn musikkvideo midt ute i skogen er hysterisk morsom. 

Deathgasm skjemmes noen steder av litt for infantil humor, men er du fan, bør du kjenne din besøkstid. 
Vellagde splatterfilmer er ikke hverdagskost på kino. 
",1
"«Secret in their eyes:»Uspennende Hollywood-remake 

Stjerner greier ikke å løfte denne nyinnspillingen av en Oscar-vinnende spenningsfilm 

I 2010 vant den glimrende psykologiske thrilleren Hemmeligheten i deres øyne fra Argentina en Oscar for beste fremmedspråklige film. 
Filmen er nå spilt inn på nytt med tre av Hollywoods største stjerner i hovedrollene. 
Det skal imidlertid mer til enn tre stjerner for å skape et fyrverkeri av denne filmen. 

Sjekk ut vår store guide til påskefilmene: 

Remaken Secret in Their Eyes fremstår like unødvendig som den bedrøvelige makeoveren Nicole Kidmans ansikt har fått de siste årene. 
I begge tilfeller har Hollywood tatt noe fullkomment og transformert det til en blek og glatt kopi. 

Gammel mordgåte 

Filmen handler om en 13 år gammel mordgåte som aldri ble løst. 
Da filmen starter, er den tidligere FBI-agenten Ray (Ejiofor) skråsikker på at han endelig er på sporet av den sadistiske morderen. 
Han kontakter derfor to tidligere kolleger (Kidman og Roberts) for å overtale dem til å gjenoppta saken. 
Filmen hopper hele tiden mellom nåtid (2015) og fortid (2002). 

Og hvis du synes TV-serien Mammon var litt krevende å følge med på, vil du garantert slite med å forstå hva som er fortid og nåtid i Secret in Their Eyes. 
Dermed ødelegges den potensielle spenningskurven litt. 
Hemmeligheten for publikum er imidlertid å følge nøye med på skuespillernes frisyrer. 
De er litt mer grå i 2015. 

Amerikansk kontekst 

Manuset er omskrevet noe for å passe inn i en amerikansk kontekst. 
I Secret in Their Eyes blir det lemlestede liket funnet like ved en moské, og det viser seg snart at drapsetterforskningen blir sabotert fordi FBIs førsteprioritet er å jakte på terrorister. 

Sjekk ut vår store guide til påskefilmene: 

De fleste nøkkelscenene fra den argentinske versjonen er beholdt, men de er blitt flatere og mer sjelløse i nyinnspillingen. 
Tam er også flørten mellom FBI-agent Ray og Nicole Kidmans karakter, Claire. 
I originalfilmen var ikke Claire bare vakker, hun var også usedvanlig verbal og sjarmerende. 
Her er hun redusert til en stiv pappfigur. 

Iskaldt grøss 

Secret in Their Eyes forsøker å være en spenningsfilm med dybde, som vil si noe universelt om at mennesker styres av begjær. 
Den stiller også spørsmål ved hva et menneske egentlig oppnår med å ta hevn. 
Problemet er bare at filmen er så usmart tråklet sammen at man hverken blir underholdt eller berørt, selv om filmen avsluttes med et iskaldt grøss. 

Det er derfor fristende å forslå følgende kinovettregel: 
Vend i tide – det er ingen skam å snu. 
I stedet for å ta turen på kino; grav deg ned i sofaen og se originalfilmen. 
Du finner den blant annet på Netflix og Itunes. 
",0
"«Kung fu panda 3:»Panda på tomgang 

Overraskende svak tredjefilm i ellers god filmserie. 

Alle de beste helaftens animasjonsfilmene fra DreamWorks, er preget av et stort fortellermessig overskudd, mye humor, mange fine ideer og innfall. 
Men kun sjelden blir de rørende, slik som Pixars filmer nesten alltid blir, samtidig som de er morsomme. 

Sjekk ut vår store guide til påskefilmene: 

Uærbødig og morsom 

Det er en av grunnene til at DreamWorks for meg fortsatt er to hoder kortere enn Pixar. 
Men, og det skal de ha, på sitt beste er filmene deres ordentlig friske på humorsiden. 
Det gjelder særlig Madagaskar -trilogien og Pingvin-avleggeren derfra, og det gjelder i noen grad Shrek -filmene og også flere av enkeltfilmene, Monsters vs. Aliens , for eksempel. 
Flukten fra hønsegården er fortsatt den beste filmen de har laget, men den er egentlig en helt vaskeekte Aardman-Animation-film som DreamWorks bare har kjøpt og betalt. 

Les anmeldelsen av den første filmen: 

Den første Kung Fu Panda-filmen var også vellykket. 
Den ville jeg ikke ha nølt med å gi terningkast 5 til. 
Ideen er god, de leker seg uærbødig med buddhistisk tankegods, pandaen er klossete og naturligvis den siste som bør aspirere mot å bli Kung Fu-mester. 
Men fremfor alt er den morsom. 
Jeg så den om igjen her om dagen sammen med et ungt menneske som har sett den sikkert ti ganger før, og vi lo fortsatt høyt på mer enn ti steder. 
Humoren er dessuten ikke alltid støyende, men ganske subtil noen ganger, som for eksempel der hvor Oogway blåser ut lysene irriterende langsomt. 

Finnes ikke morsom 

Film nummer to var også vellykket, dog i mindre grad enn den første. 
Og nå er treeren her. 
Den er ganske unødvendig. 
Visuelt er den naturligvis flott, men det blir altfor tydelig at det nå handler det om en slags desperat resirkulering av allerede godt brukte ideer. 
Det er mye tøff slåssing og den nye fienden, General Kai, har et heftig våpen og et tiltrekkende hevnbehov. 
Men filmen svikter på det viktigste; den er for kjedelig og den er overhodet ikke morsom. 

Les anmeldelsen av film nummer to: 

Ikke en eneste gang er den ordentlig morsom. 
Kineserne har kommet med på produksjonssiden denne gangen, og om det kan være grunnen til at stoffet er mer søtt og tannløst, aner jeg ikke, det vil i så fall være en slem spekulasjon, så kanskje jeg skal la den ligge. 
Men kjedelig er det og blir det. 
Som vanlig vil barn neppe legge merke til filmens alvorlige feil og mangler før de har sett den 10–12 ganger. 
Og for øvrig mener jeg at personene som lurte de store filmstudioene til å lage alle storfilmer i 3D, må fengsles på ubestemt tid, uten rettssak eller hensyn til generelle menneskerettigheter. 
",0
"«Allegiant:»Endelig litt action 

Mer action og mer moro redder «Hunger Games» anemiske kusine. 

De to første filmene i Divergen t-serien imponerte ikke. 
De fremsto som en anemisk kusine sammenlignet med den eksplosive Hunger Games , som er myntet på det samme ungdomspublikummet. 
Da er det hyggelig at den tredje filmen er mer solid. 

Stor guide til påskefilmene: 

Innenfor murene i Chicago har samfunnet kollapset. 
I den forrige filmen finner Tris (Shailene Woodley) spor etter liv på den andre siden av muren. 
Nå klatrer gjengen over muren for å finne ut hva som skjuler seg på den andre siden. 

Les anmeldelsen av den første filmen: 

Det som møter dem skal jeg ikke avsløre. 
Den ødelagte jorden som møter dem, og hvor regnet som faller ned er rødt som blod, er et flott estetisk grep. 
Det gjør følelsen av dommedag enda sterkere. 

Tar for lett på spennende tema 

Mye av tematikken i Divergent -serien har handlet om fri vilje, om å bestemme sin egen skjebne. 
I siste kapitlet står manipulering av de menneskelige genene i sentrum. 
Det er et interessant tematisk bakteppe. 
I en scene spør hovedpersonen om menneskeheten har lært noe som helst av eksperimentene sine? 
Det er et spennende tema, som filmen dessverre tar altfor lett på. 

Les anmeldelsen av film nummer to: 

Nå skal man ikke glemme at dette først og fremst er lett underholdning, men det er lov å ønske seg litt mer enn en overfladisk behandling av en spennende problemstilling. 
Uansett om filmen ikke går i dybden på problemene, har i alle fall denne filmen en litt strammere fortellingsstruktur. 
Det skjer mye, og det er mange tråder som skal nøstes opp. 
Dette gjør filmen tilfredsstillende, selv om slutten er ambivalent og åpner for en fortsettelse. 
I motsetning til de to første sekvensene, kommer actionsekvensene tett. 
De er morsomme og spennende. 

God romanse 

Igjen er det Tris og Four (Theo James) som er filmens sterkeste kort. 
De har kjemi, og i likhet med alle romantiske historier må det en del drama og oppbrudd til for at en lykkelig slutt skal nås. 
Handlingen skiller de to, og de blottstilles som mennesker med feil og skavanker. 

Stor guide til påskefilmene: 

Filmen er best når de deler scener, selv om helten fremstår som mer handlekraftig enn heltinnen. 
Ikke godt å si om det er tilsiktet eller ikke er ikke, men jeg ser ikke bort ifra at Hollywood har krevd en sterk helt for å bygge opp om filmens romanse. 

På tross av sine svakheter er Alleigant et underholdende ungdomseventyr med mer action og spenning enn de første to filmene til sammen. 
",1
"«Det som en gang var:»Når nachspielet kollapser 

Kammerspill på lavbudsjett – og lavbluss. 
Hverdagsrealismen blir for ordinær og velkjent til å engasjere. 

Heldigvis finnes det filmskapere som ikke vil vente på offentlige støttemidler. 
Som finner private sponsorer og lager film på lavt budsjett. 

Men hvilken plass skal slike filmer ha i offentligheten? 
Inntil nylig var det relativt enkelt å få kinodistribusjon i Oslo. 
Det hørte med til ""oppdraget"" å formidle norske produksjoner. 
Samtidig bidro flere av disse filmene til å gi norsk film et dårlig rykte. 
De var amatørmessige og hadde lav publikumstilstrømning. 
Slik sett er det riktig at nåløyet nå er blitt trangere. 

Totalbudsjett på 2,7 millioner 

Det som en gang var har sluppet igjennom. 
Faktisk er det en av landets fremste distributører av kvalitetsfilm – Arthaus – som har tatt ansvar for å formidle den. 

Stor guide: 

Manusforfatter, regissør og produsent Patrik Syversen er da heller ingen amatør. 
Han debuterte med Rovdyr i 2008 og dette er hans femte spillefilm. 
Det som en gang var har et totalbudsjett på 2, 7 millioner. 
Den er laget av en stab på tre personer (foto, regi, lyd) og fire skuespillere. 
På upretensiøst vis har filmens karakterer samme fornavn som skuespillerne. 
Opptakene er gjort på åtte dager, hovedsakelig i en leilighet på Majorstuen i Oslo. 

Tærne våkner 

Med disse forutsetningene er det en film som har noen fine kvaliteter. 
Skuespillet er ledig og replikkvekslingen hverdagslig. 
Den er filmet på søkende vis og med blikk for poetiske detaljer – en syklende kropp i sommervarme gater, tærnes bevegelser idet man våkner, lyset som flommer inn i leiligheten. 

Handlingen er uhyre enkel. 
Det som engang var skildrer et vennskap mellom to venninner, eller rettere sagt: 
Oppløsningen av dette vennskapet. 

Men allerede på manusnivå har filmen et stort problem som skuespillerne ikke klarer å kompensere for: 
Vi kommer aldri i kontakt med ""det som engang var"". 
Hvis dette vennskapet noen gang har vært stort eller fantastisk, så skjønner man ikke hvorfor. 
I grunnen spiller Silje Storstein den samme rollen her som hun har i De nærmeste : 
Hun er belemret med en klengete og plagsom venninne (Marte Christensen). 

Fyllerør 

Allerede åpningsscenen rommer denne skjevheten: 
Da Silje ringer på hos venninnen, blir hun møtt med et støyende hallooo i callinganlegget. 
""Yo"", svarer Silje kort. 
Med et slikt utgangspunkt blir det ingen virkelig intensitet mellom dem, bare en ganske vanlig og kjip tautrekking. 
Det er utfordringen ved all kunstnerisk hverdagsrealisme: 
Blir den for ordinær og velkjent, vil den slutte å engasjere. 

Stor guide: 

Eksempelvis skildrer den lengste scenen et nachspiel med alle sjangerens faste innslag, fra røyking i vinduskarmen og rølpete dansing til sjalusi og krangling. 
Replikkvekslingen er full av klisjeer og fyllerør. 

Mens hovedhandlingen mangler spenning, så har filmen et lite sidespor som viser hvilket potensial som egentlig bor i tittelen. 
I denne scenen spiller Storstein mot Tobias Santelmann. 
Tobis skal hente de siste tingene hos sin tidligere samboer. 
Plutselig endrer Silje karakter, hun blir klønete, usikker og sjarmerende. 
Det er en både pinlig og rørende scene som skaper en genuin interesse for – det som engang var. 
",0
"«Carol» mangler den rå nerven
Lidenskapen drukner i kostymedrama. 

New York på 1950-tallet: 
En vakker og stilig overklassekvinne forelsker seg i en ung butikkassistent. 
De legger ut på biltur og overnatter i samme seng på en tid da homoseksualitet var forbundet med moralsk fordervelse. 
Vi skjønner at samfunnet vil slå tilbake – men hvordan? 

Carol har utvilsomt et godt og viktig tema. 
Som i Far from Heaven går den amerikanske regissøren Todd Haynes til 1950-tallet for å skildre en helt spesiell brytningstid for homofile. 
Det var et tiår da liberale verdier begynte å utfordre den tradisjonelle kjernefamilien, men der lovverket fremdeles kunne brukes mot ""avvikerne"". 
Patricia Highsmith skal ha vært inspirert av en virkelig rettssak mot en lesbisk mor da hun skrev romanen Carol . 

Les anmeldelsen av 

1950-tallet er viktig ikke bare i seksualitetens historie. 
Det er en periode som elskes av stilmessige grunner, særlig i filmindustrien. 
Det er ikke nødvendigvis det beste utgangspunktet for et eksistensielt drama. 
I Carol er stilen så utstudert og perfekt at den holder publikum på en armlengdes avstand. 

Glanset tidskoloritt, kostymer og produksjonsdesign blir en slags rustning som karakterene må drasse rundt på. 

Les anmeldelsen av 

Problemet gjelder spesielt for Cate Blanchett i hovedrollen som Carol Aird. 
Hun er dresset opp som en modell og bytter klær hele tiden. 
Det virker som om kostymeansvarlig har satt seg som mål å vise Blanchett i flest mulig spektakulære kåper og drakter med tilhørende hodeplagg og matchende sko. 
Hun er tungt sminket i nesten hver eneste scene. 

Lite erotisk spenning 

Det ville være typisk Blanchett å utnytte en slik staffasje i karakterutviklingen. 
I Blue Jasmin er hun eminent i rollen som en sosietetskvinne på randen av sammenbrudd. 
Men her fungerer det bare i første akt. 
Da er Carol en karakter som bruker sin sofistikerte stil som en buffer mot verden. 

Les anmeldelsen av 

I andre akt er det meningen at lidenskapen skal ta overhånd. 
Men Carol kommer aldri ut av rustningen. 

Rooney Mara er nærmere å få det til. 
Hun utstråler både forbløffelse og fortvilelse i rollen som den unge kvinnen som kaster seg ut i et forhold hun ikke aner hva er eller kan bli. 
Aller best er Rooney når hun spiller avstandsforelsket. 

Da de to kvinnene omsider skaffer seg et frirom, er replikkvekslingen merkelig spenningsløs. 
Ja, i scenene fra deres roadtrip er det nærmest taust i bilen, uten at stillheten erstattes av erotisk ladning. 
Til sammenligning er frirommet fullt av drifter og hengivelse i det beslektede dramaet Brokeback Mountain. 
I Carol blir lidenskapen sjelden noe mer enn en påstand. 
",0
"«Spotlight:»Jøde avkler katolske Boston = Oscar 

Interessant, men nesten for forsiktig fortelling om de katolske prestenes herjinger. 

Etter at bestefaren min kom på aldershjem, begynte bestemor å gå litt på kino. 
Noe måtte hun fylle tiden sin med. 
En gang jeg besøkte henne, hadde hun vært og sett Priest , Antonia Birds film fra 1994 om en ung, katolsk prest som kjemper med å takle sin homoseksualitet. 

Bestemor sa hun syntes så synd på den presten. 
Stakkars prest, sa hun flere ganger. 
Stakkars, stakkars prest. 
Jeg var tilbøyelig til å være enig. 
Father Greg Pilkington, som han het, hadde det ikke lett. 
Det var sjelekvaler og tvil og tro i 105 minutter. 

Les anmeldelsen av 

Slipper for lett unna 

I Spotlight , som nettopp vant Oscar for beste film og beste originalmanus fra 2015, får man det samme inntrykket. 
Det er ikke enkelt å være prest, men det er heller ikke, som man kan tenke seg, enkelt å være de barna som er i nærheten når prester får behov for å lette på trykket. 

Fordi disse overgrepene er så grove, velger Spotlight å fortelle historien fra journalistenes og et fåtall av ofrenes vinkel. 
Prestene får lov til å skjule seg bak institusjonen de er en del av. 

Den eneste presten som får uttale seg i noen sekunder fremstilles som evneveik, noe som langt på vei ufarliggjør de nærmest systematiske overgrepene kirkens menn står bak og sannsynligvis har stått bak gjennom århundrer. 
I en ellers viktig film er dette en svakhet. 
Guds stedfortredere på jorden slipper rett og slett for lett unna. 

Disse fikk Oscar: 

Til gjengjeld er etterforskningen som The Boston Globes Spotlight-redaksjon gjennomfører godt oppbygd og nærmer seg på sine steder kvalitetene til filmen som etter min mening er de siste tyve årenes beste journalistfilm, nemlig The Insider (1999), hvor den amerikanske tobakksindustrien ble avkledd og sto æreløse tilbake. 
Men der tobakksindustrien var en ytterst skruppelløs og synlig fiende, er den katolske kirken i Boston en slu motstander som lurer i skyggene. 

- En sjelden gang kan vi skuespillere faktisk gjøre en viktig jobb. 
Det føler jeg at jeg gjør med å være med i denne filmen, sa Micheal Keaton da vi intervjuet ham og filmregissør Tom McCarthy om filmen Spotlight : 

Godt spill foran kamera 

Spotlight har ingen Al Pacino, men Mark Ruffalos gravejournalistrolle tangerer den aldri hvilende etterforskeren han spilte i The Zodiac (2005). 
Ruffalo spiller litt stort og blir så indignert når sjefen vil vente med å trykke historien, at Oscar-døren åpnes. 

Rachel McAdams målbærer vår alles vantro når det går opp for karakteren hun spiller hvor omfattende skandalen er. 
John Slattery spiller en slags tvillingbror til sin egen Roger Sterling-karakter i Mad Men og Liev Schreiber er den jødiske redaktøren som kommer utenfra og blir den første som våger å beordre grafsing i hva de sammensveisede borgerne vet, men later som de ikke vet. 

Les anmeldelsen av 

Stanley Tuccis advokatskikkelse har kjempet mot vindmøller i årevis og er filmens mest interessante karakter. 

Alt i alt er Spotlight en velfungerende gravefilm som forteller en sjokkerende historie, men som film betraktet er den ikke i nærheten av dybden eller intensiteten i The Insider . 
Og det at den fikk Oscar for beste film, sier mer om viktigheten i tematikken enn om selve filmen. 

Les anmeldelsen 
",1
"«10 Cloverfield lane:»Klaustrofobisk og spennende 

John Goodman er filmens genistrek 

Søt og uskyldig eller ond og slem? 
John Goodman i rollen som Howard er 10 Cloverfield lanes store genistrek. 
Han er en skuespiller som med enkle grep veksler mellom den uskyldige bamsen og skremmende galskap. 

Les anmeldelsen av 

10 Cloverfield lane er laget på et lite budsjett i all hemmelighet. 
Før filmen ble plukket opp av produksjonsselskapet til J.J. Abrams hadde manuset arbeidstittelen The Cellar . 
Dagens tittel får nok mange til å tenke på monsterfilmen Cloverfield fra 2008. 
Abrams har selv omtalt denne, ikke som en oppfølger, men som en fjern slektning. 

Uten å avsløre mer enn du ser i traileren, starter det hele med at Michelle (Mary Elizabeth Winstead) kræsjer bilen. 
Hun våkner til alles mareritt; fanget og bundet fast i veggen. 

Howard viser seg å være en dommedagsprepper som påstår at han har reddet livet hennes. 
Nede i dypet holder også Emmett (John Gallagher Jr.) til av egen fri vilje. 
Han har vært med på å bygge bunkeren som inneholder alt du behøver for å overleve. 
Men er det virkelig dommedag? 

Les anmeldelsen av 

Sykt maktspill 

Det som utvikler seg er et intenst og klaustrofobisk kammerspill mellom tre mennesker som ikke vet om de kan, eller bør, stole på hverandre. 
Vil Howard dem godt eller driver han et sykt maktspill? 
Som seer blir du aldri klok på Howards intensjoner. 
Et ekstra spenningselement er du ikke aner hva som egentlig foregår ute i den virkelige verden. 
Regissør Dan Trachtenberg holder deg på pinebenken til siste slutt. 

Kammerspillet er en utfordrende sjanger. 
Den kan lett kollapse uten glitrende skuespillere og et solid manus med god dialog. 
I 10 Cloverfield lane er heldigvis alt dette på plass. 

Les anmeldelen av 

Dynamikken mellom de tre veksler mellom paranoia og mistenksomhet til ømme øyeblikk hvor de legger puslespill og spiller spill. 
Goodman er strålende. 
Du aner virkelig ikke om han er kidnapperen fra helvete eller helten som vil redde verden. 
Mary Elizabeth Winstead imponerer også stort. 
Hun har en naturlig sjarm og troverdighet, og viser seg å være mye tøffere enn hun gir inntrykk av å være. 

10 Cloverfield lane er i hele tatt et imponerende, tett fortalt mysterium med klare elementer fra thrilleren. 
Godt skuespill og karakterdynamikk gjør at spenningen ivaretas helt til siste slutt. 
",1
"«Human:»Hverdagsfilosofi fra grasrota 

Vakkert, mektig og poetisk om hvem vi er. 

«Etter at jeg hadde drept for første gang, var det eneste jeg tenkte at den følelsen vil jeg ha en gang til» 
Sitatet er hentet fra en av sekvensene i dette eposet over hva det er som gjør oss mennesker til de vi er. 

Den franske fotografen og journalisten Yann Arthus-Bertrand er kjent for sine vakre naturfotografier tatt fra luften. 
Boken, og senere filmen Earth from Above, gjorde ham berømt. 
Nå har Arthus-Bertrand skiftet fokus fra planeten vår til oss som bor på den. 

til Eurodok** Utgangspunktet for den tre timer lange Human er intervjuer gjort med forskjellige mennesker over hele verden. 
Alle intervjuene er gjort mot en svart bakgrunn og mennesket snakker rett inn i kamera. 
Det er sterkt, og til tider vondt. 

Hundrevis av stemmer 

Sekvensene brytes opp av vakre naturfotografier som beskriver menneskelige aktiviteter. 
Hvordan vi dyrker jorden fra karrige ørkenområder hvor ingenting vokser til frodige rismarker. 
Fra fattige slumområder til gigantiske søppelberg fra de rikes bord. 

Det vakkert, det er stygt og det får deg til å tenke. 

Artshus-Bertrand leker med kontraster mellom rike og fattige, mellom Vesten og den fattige verden. 
Han blir aldri påtrengende politisk. 
Her er det ingen politikere eller maktpersoner som skal forklare eller bortforklare forskjellene mellom fattig og rik. 
Det du får er hundrevis av stemmer fortelle om alt mellom himmel og jord. 
Fra hat, krig, kjærlighet og lykke. 

Meditativ og besnærende 

De sterkeste sekvensene i Human er likevel når Arthus-Bertrand våger å være politisk, og spør hva fattigdom er. 
Å høre mennesker fortelle om hvordan det er å gå sulten, hva som skjer med et samfunn når avlingene svikter, når brønnen tørker ut, om lidelsene på fabrikken, om å leve fra hånd til munn. 
Da glemmer du at filmen er tre timer lang, og rives med av de små historiene som fortelles direkte til deg. 
Det er umulig ikke å bli rørt. 

Noen av talesekvensene er litt langdryge og består av hverdagsfilosofi vi alle tenker om både livet og døden. 
Likevel er Human en meditativ, poetisk og besnærende reise ned i den menneskelige psyken – uten å dømme eller å belære. 

Yann Arthus-Bertrand bruker ikke pekefingeren. 
Han holder heller opp et speil og sier; dette er oss. 
",1
"«Welcome to Norway:»Banal asylkomedie 

Det er synd at en så god idé ender opp som tam humor. 

Oi, så aktuelt. 
Har man virkelig klart å lage en norsk spillefilm om flyktningkrisen på bare noen få måneder? 

Men nei, Welcome to Norway er resultatet av et imponerende klarsyn. 
Regissør og manusforfatter Rune Denstad Langlo begynte å jobbe med ideen allerede i 2010. 
Filmopptakene ble gjort for snart et år siden. 

Skakkjørt asylmottak 

Likevel tangerer denne komedien virkelige hendelser fra høsten 2015. 
Det gir den flere gode poeng og enkelte festlige scener. 
Som helhet er Welcome to Norway likevel for banal til å vekke noe mer enn mild munterhet. 

Les anmeldelsen av 

Det er riktignok meningen at den skal være overtydelig og tøysete. 
Men når man starter der, blir det vanskelig å skape en spenningskurve for det skakkjørte asylmottaket. 

Eksempelvis får vi umiddelbart innprentet at hotelleieren er rasist. 
Ikke bare bruker han ordet svarting flere ganger i de første scenene. 
Datteren hans må i tillegg understreke poenget for publikum («mamma, pappa kaller asylsøkere for svartinger»). 
Suksess i nabolandet: 

Norø hotell er ikke bare et stusslig sted. 
Kaoset er komplett allerede før asylsøkerne har ankommet. 
Handlingen drives frem av hotelleierens adhocpregede forsøk på å tilfredsstille kravene fra UDI. 
Hans mål er å bli rik. 
Primus (Anders Baasmo Christiansen) trikser og fikser så godt han kan i en jevn, småmorsom dur. 

Det som skal være sprøtt, blir ikke sprøtt nok. 
Det som skal være rått, ikke rått nok. 

Hverken helter eller ofre 

Den store gjengen av statister spiller interessante dobbeltroller: 
De er selv tidligere flyktninger og asylsøkere som kjenner systemet fra innsiden. 
Samtidig er filmens bærende, utenlandske karakterer ganske så tvetydige. 
Olivier Mukuta spiller en asylsøker som egentlig har fått avslag på søknaden, men sniker seg fra det ene mottaket til det andre. 
Slimane Dazi spiller en mann som opererer med falsk identitet. 

Les anmeldelsen av 

Asylsøkerne blir hverken helter eller ofre i Welcome to Norway , men en del av det skakkjørte persongalleriet. 
Det er sikkert riktig valg for en tøysete historie som dette. 
Samtidig er det den upretensiøse tonen som gjør filmen så ufarlig. 
Den passer ikke for intelligent satire eller politisk brodd. 

Gamle arr 

Skjønt, komedien har et par scener som setter et lite støkk i både Primus og tilskueren. 
Den afrikanske asylsøkeren Abedi blir banket opp av lokale rasister i bygda. 
Liggende som rekonvalesent i sengen på mottaket, vrir han seg plutselig inn mot veggen. 
Samtidig henleder kamera oppmerksomheten mot øvre del av ryggen hans. 
Der har Abedi dype, gamle arr. 
Det er filmens mest ladede scene, og den skaper et effektivt brudd. 

Abedi er også den karakteren som får ting til å skje utover i historien. 
Han er smart, har gode replikker og lokker frem nye egenskaper i Primus. 
De blir et velfungerende tospann, Olivier Mukuta og Baasmo Christiansen, både som skuespillere og karakterer. 
Henriette Steenstrup, derimot, er fanget i en trang og statisk rolle som den sure konen til Primus.Det er en god idé å lage humor av asylkaoset, men Welcome to Norway blir for tam. 
",0
"«Historien om den sjenerte giganten:»Usentimentalt om det gode menneske 

Morsomt og rørende om 43-åringen som fortsatt bor hjemme hos mamma. 

Han er overvektig, 43 år og bor fortsatt hjemme hos mamma. 
Historien om den sjenerte giganten, eller Fúsi som den heter på islandsk, er fortellingen om den stereotypt mest tafatte av alle menn: mamboen. 

Den ensomme mannen, som har falt utenfor samfunnet, finnes i en rekke varianter på film. 
Fra Ernest Borgnines Marty fra 1955 til lettbente komedier som Steve Carells 40 year old virgin (2005). 
Denne islandske filmen er milevis unna lette komedier, selv om den alltid har humoren på lur. 

Les anmeldelsen av 

Regissør Dagur Kári serverer heller et dypt rørende portrett av en mann som har gitt opp livet. 
Filmen ble forøvrig belønnet med Nordisk råds filmpris i fjor. 

Fúsi (Gunnar Jónsson) er en typisk mistilpasset nerd som, som ved siden av jobben på flyplassen, tilbringer tiden med å gjenskape slag fra 2. verdenskrig, male miniatyrspillbrikker og kjøre fjernstyrte biler. 
Han er tenåringen som aldri ble voksen. 
En dag får han et gavekort på kurs i linjedans, og der møter han Sjöfn (Ilmur Kristjánsdóttir). 

Mobbing og ensomhet 

Heldigvis er ikke dette en roserød og romantisk kjærlighetshistorie mellom et umake par. 
Det viser seg at Sjöfn slettes ikke er så blid og glad som hun virker. 

Les anmeldelsen av 

Dagur Kári har laget en reise inn i psyken til et menneske som først som 40 åring begynner å finne ut hvem han egentlig er og hva han vil. 
Kanskje er han mye sterkere enn han tror. 

Filmen berører ømtålige tema som mobbing, ensomhet og folks fordommer. 
For Fúsi er fordommer en del av hverdagen, det er slik livet er. 
I det øyeblikket han møtes med forståelse og aksept blir han helt satt ut. 
Filmen portretterer på et nydelig og smertefullt vis den beskyttende muren han har bygd opp rundt livet sitt. 

Det gode menneske 

Dagur Kári forteller sin historie på en tradisjonell måte, og uten fiksfakseri. 
S tyrken ligger i karaktertegningene, og ikke minst skuespillerne. 
Rollen er skrevet for Gunnar Jónsson, som portretterer Fúsi med kjærlighet. 
Karakteren kunne lett blitt en karikatur, men blir det aldri. 

Resultatet er en dypt menneskelig film som har både humor og drama. 
Den tipper aldri over i det sentimentale, men beholder troen på det gode i mennesket. 
Ser vi oss rundt i verden i dag, kan vi trenge en påminnelse om det. 
",1
"«London has fallen:»Moralfilosofisk totalhavari 

God action-thriller for dem som hater nyanser, plagsomt for alle andre 

Jeg må innrømme at jeg var naiv nok til å tro at Olympus has fallen (2013) var et skrekkelig engangstilfelle, men naturligvis var den ikke det. 
Fordi vårt kinoforbruksmønster gjerne styres av dem som roper høyest og ikke av dem som hvisker og antyder, tjente produsentene penger. 

Nå har de kommet tilbake for å plage oss ytterligere med dette virkelig ganske ekstreme, svart-hvite, vest-mot-sør, gode-kristne-mot-alle-andre-tankegodset forkledd som uskyldig moro. 

Action-sekvensene er spennende nok, selv om de ligner på alle andre action-sekvensene fra tilsvarende filmer, så utenom å nevne at de er forutsigbare, og at volden holder samme brutale kniv-i-øyet-fulgt-av-en-kjekk-kommentar-standard som i den første filmen, orker jeg ikke å bruke tid på dem. 

Les anmeldelsen av 

Skuespill, computergenererte effekter av et brennende London, lydspor (konstant illevarslende musikk – til tider komisk illevarslende) er som forventet og fungerer helt greit på sine premisser, så la meg heller gå i strupen med hvorfor dette er en dum og unødvendig film for alle andre enn de som tjener penger på den. 

Dumme filmer er innbringende 

Vi lever i en verden som stadig står i brann. 
Akkurat nå brenner det for eksempel på ganske mange steder, og spesielt Midtøsten og Europa preges i stor grad av det. 
Dette kan det lages intelligente filmer om. 

Men det er så klart enklere og mer innbringende å lage dumme filmer, filmer som bekrefter stereotypene, filmer som befester og sementerer fiendebildene og filmer som er så unyanserte i sin beskrivelse av ondt og godt at de blir plagsomme å se på. 

På grunn av at Kina er et voldsomt kinomarked, har Hollywood dempet antallet slemme kinesere i filmene sine, men kinomarkedet i Midtøsten er det ingen som bryr seg om, så her sitter stereotypiene fortsatt løst. 

Les anmeldelsen av 

Implementerer Trumps verdenssyn 

Filmen handler om at USA er den eneste handlekraftige staten. 
Europa er besudlet. 
Britene har ikke peiling på sikkerhet, og når den muslimske trusselen dukker opp i hjertet av London, er det bokstavelig talt kun presidentens livvakt som er i stand til å møte trusselen. 

Den mest kvalmende scenen forekommer når presidenten (Aaron Eckhart) og livvakten (Gerard Butler) har et pustehull foran en peis mens de venter på neste angrepsbølge. 
Presidenten drar bibelsitatet om at det gjelder å gjøre mot andre som man vil at andre skal gjøre mot en selv, og gjør med det moralhavariet totalt. 

Hollywood viser oss nok en gang at de har implementert Donald Trumps verdenssyn i god tid før han kommer til makten. 
",0
"«Så og på jorden:»Med hjertet på feil sted 

Aldri prøv å gjenskape en filmsuksess. 
Det blir sjeldent bra. 
«Så og på jorden» er et godt eksempel på hvor galt det kan gå. 

Så som i himmelen (2004) var en helt enorm suksess, og ble Oscarnominert for beste fremmedspråklige film. 
Filmen var en god blanding av humor og alvor, av latter og tårer. 
Du husker sikkert dirigenten Daniel som vendte tilbake til bygda, fikk liv i kirkekoret og falt pladask for Lena. 

«Det var mange som spurte når den kommer. 
Til slutt kjente jeg at jeg ville lage en oppfølger som en gave,» har regissør Kay Pollak uttalt i et intervju med Göteborgs-Posten. 

Noen gaver elsker man, men denne gaven kommer til å skuffe deg stort. 

Janteloven på svensk 

Oppfølgeren starter omtrent der den første filmen slutter. 
Lena (Frida Hallgren) er høygravid, og i sorg etter Daniels død. 
Presten Stig (Niklas Falk) tyr til flasken og taler til et tomt kirkerom. 
Etter mange forviklinger tar Lena på seg ansvaret for jubileumskonserten, og fremføringen av Händels Hallelujakor. 

Les også anmeldelsen av 

Pollak forteller så en historie hvor janteloven fortsatt hersker på den svenske landsbygda. 
Det er ingen som undervurderer viktigheten av kampen mot at du skal ikke tro at du er noe, men her blir den bare slitsom og overtydelig. 

Kirkens strenge menn er så slemme og onde at det bare blir teit. 
Vår heltinne er enten smørblid og positiv eller hyl gråtende og desperat. 
Det er ingen nyanser i de store følelsene. 

Overdramatisert og karikert 

Les også anmeldelsen av 

Det som følger er en smørje av alle melodramaets tenkelige klisjeer. 
Alle karakterene er stereotyper på enten glade landsbyidioter, optimistiske heltinner eller svartmalende skeptikere. 
Sjeldent har jeg hørt så mye dramatisk hyling og skriking i et forsøk på å banke inn et allerede overtydelig budskap. 

Melodrama er en vanskelig sjangerøvelse. 
Det skal være pathos, og det handler om de store følelsene. 
Det er en sjanger som er avhengig av den gode balansen mellom sentimentalitet og alvor, gleden og sorgen, livet og døden. 
Dessverre faller Pollak ned på den siden hvor alt blir overdramatisert og karikert. 

Les også anmeldelsen av 

Skal du bruke så mange forslitte klisjeer som regissør må du være veldig bevist på hvordan du bruker dem. 
Å pøse på med så mange som mulig i håp om at det blir bra, er en dårlig idé. 
Pollak har til og med inkludert den dramatiske oppbruddsscenen – for det må jo alle drama ha – i øsende regnvær! 
Seriøst, skal du komme unna med den må du gjøre den mer troverdig enn dette. 

Føl noe da! 

Pollak har bevart melodramaets klassiske struktur. 
Filmen er som en berg og dalbanetur gjennom de store følelsene. 
Turen er ikke er morsom, men ganske kjedelig. 
Helst vil du bare hoppe av. 

Selv når den maner til tristesse, makter ikke filmen å røre ved hjertene. 
Det føles mer som om regissør prøver å manipulere sitt publikum til å føle noe som helst, men det virker ikke som om hjertet hans er til stede i historien. 
Alle følelsene er klistret utenpå. 

I det Jesus trer ned fra korset for å delta i festen, er det nok. 
Jeg har ikke noe imot alternativ bruk av kirkerommet, men her blir det så banalt at det blir rett og slett blir parodisk. 
",0
"«Grimsby:»Hvor lavt kan du gå? 

Sacha Baron Cohen tøyer strikken for hvor lavpannet humor det er mulig for ham å slippe unna med. 

Den briljante komikeren Baron Cohen har stått overfor et problem etter som han har beveget seg fra dokumentarhybrider til fiksjon: han er ingen god skuespiller. 
Hans unike evne til å overrumple virkelige mennesker har vært hans varemerke, og nå som han er global kjendis er det ikke flere han kan lure. 
I denne nye komedien fortsetter kvalitetsfallet vi så smått kunne se i Diktatoren , og som her når et foreløpig lavmål. 

Les også anmeldelsen av 

Den hjertevarme, vulgære idioten Nobby er en lokal britisk variant av Borat, men ikke stilmessig: 
Han er for lik Liam Gallagher til det. 
Hans verden er småstedet Grimsby som har like mange politisk ukorrekte arbeiderklasse-stereotypier som tv-serien Little Britain , men de mangler samme brodden. 

Et vrak av en komedie 

Å gjenfortelle handlingen er som å forsøke å minnes et kaotisk fyllekalas, og det er ikke bare negativt ment. 

Nobby kommer på sporet av broren som ble adoptert bort som liten, og som i dag jobber som agent for MI5. 
Sammen må de dra til Sør-Afrika for å forhindre en konspirasjon som kan lede til en gigantisk terrorhandling under fotball-VM der England vinner finalen (as if!). 
Noen små, tarvelige briter må gjenopprette Storbritannias heder og verdighet, og Cohen harselerer friskt med britiske forestillinger om nasjonal storhet. 

Les også anmeldelsen av 

Med hjelp av stjerner som Penélope Cruz og briljante karakterskuespillere som Ian McShane pimpes dette vraket av en komedie nok opp til at de nesten 90 minuttene ikke oppleves som totalt sløseri med tid. 
Men å se sistnevnte ta til takke med en totalt uinteressant rolle kan gjøre vondt. 

De som er svake for Cohens vulgære overskridelser, som ofte kretser rundt kroppsåpninger, vil kanskje ikke bli skuffet. 
Her er det nok å ta av, og Cohen bygger opp til et morsomt klimaks som tar den anale humoren til nye, svimlende høyder. 
Men de av oss som forventer humorsjokk servert med en dose originalitet, eller i det minste friskhet, slik vi husker fra figurene Ali G, Borat og Brüno, vil bli skuffet. 
Her glimrer provokasjonene med sitt fravær. 

Les også anmeldelsen av «Så og på jorden:» 

Jeg går ut ifra at Cohen laget denne filmen fordi han kunne – dvs. fordi han fikk den finansiert. 
Det kan virke som han bevisst utfordrer grensene for hva den såkalt gode smakens voktere oppfatter som dårlig humor, men glemmer samtidig at komedie også er et fag som krever snert, presisjon og timing, uavhengig av hvor lavpannet den er ment å være. 
",0
"«Zootropolis:»Underholdende og actionfylt krimeventyr 

Disneys nye filmer byr på mye moro for hele familien. 

Neshornet er på vei til jobb med nesen i mobilen mens løven er mest opptatt av den nye og kule appen. 
Dyrene er akkurat som oss i Zootropolis . 
Resultatet er en fornøyelig familiefilm som bør få både barn og voksne til å kose seg. 

Les også anmeldelsen av 

Antropomorfismen når med andre ord nye høyder Disneys nye film. 
Fra Mikke Mus og Donald til de syngende tekannene i Skjønnheten og udyret , har de alltid overført menneskelige egenskaper til ikke-mennesker. 
Her gjør Disney det de kan aller best. 
De tar alle våre fordommer, setter opp et speil — og vi skjønner at det selvsagt er oss det hele handler om. 

Søtt som en polkadot 

I storbyen Zootropolis er alle karakterene dyr, og de er advokater, leger, politi og røvere. 
Rovdyr og byttedyr bor side om side i en eneste stor idyll. 
Haren Judy nekter å bli gulrotbonde og sikter mot stjernene. 

Etter å ha gått ut av politiskolen med beste karakterer, møter hun en verden av fordommer da hun har første dag på jobb og ender som parkeringsvakt. 
På veien møter hun den slu reven Nick, som skal vise seg å bli en venn i nøden. 
Alt er selvsagt ikke idyll. 
Da en rekke rovdyr forsvinner sporløst, tar Judy saken. 

Les også anmeldelsen av 

Resultatet er to svært underholdende timer med mange morsomme påfunn. 
Den gode moralen er selvsagt på plass: 
Husk at du kan bli den du vil, bare du jobber hardt nok. 
Til tider blir det like søtt som en polkadot, men sånn er Disneys univers. 

God krimhistorie 

Filmens største styrke er at den serverer en sterk og god krimhistorie, som både er engasjerende og spennende. 
Historien er en klassisk krimhistorie hvor vår lille heltinne og lure rev stadig oppdager nye spor. 
På veien møter radarparet skumle gangstere og korrupte politikere — omtrent som i virkeligheten, altså! 

Les også anmeldelsen av «Så og på jorden:» 

For de aller minste barna kan kanskje historien bli litt for nifs og komplisert. 
For de litt større barna — og de voksne - er det ikke noe problem å leve seg inn i Judy og Nicks strabasiøse ferd mot løsningen på gåten. 

Zootropolis er enkelt og greit et morsomt og actionfylt eventyr. 
Scenen på Statens vegvesen, hvor alle dovendyrene jobber, er utrolig festlig og nesten verdt kinobilletten alene. 
",1
"«Mustang:»Sterk historie om det du ikke skal tåle 

Frankrikes Oscar-kandidat ligner på et gammelt eventyr. 
Men den sterke filmen handler om æreskodeksene for jenter av i dag. 
Fascinerende spillefilm og et politisk statement 

Mustang åpner så lyst og lett: 
Det er siste skoledag før sommerferien på den tyrkiske landsbygda. 
Fem skjønne jenter slår følge med guttene på veien hjem. 
De legger turen om stranden og hopper i havet med tøyet på. 
Det blir latter, flørt og lekeslåssing. 

Tilsynelatende er det en uskyldig, romantisk scene i en film om vennskap og pubertet. 
Men stemningen i Mustang snur kontant idet de fem søstrene kommer hjem. 
Der står den rasende bestemoren klar til å denge løs på dem. 
En nabokjerring har varslet om usømmelig adferd. 

Den onde onkelen 

Det er jentenes rystende møte med denne æreskodeksen som viser seg å være filmens anliggende. 
Men den fransk-tyrkiske langfilmdebutanten Deniz Gamze Ergüven (37) går til eventyret for å finne næring til det samfunnskritiske manuset. 
Ja, dette er jentene i tårnet i en ny versjon. 

Les også anmeldelsen av 

I Mustang er de sperret inne i et stort hus – ikke av en heks, men av familiemedlemmer som har overtatt ansvaret etter at foreldrene deres døde. 
I tillegg til bestemoren, dreier det seg om en ond onkel. 
Filmen har også likhetstrekk med moderne versjoner av fengselsmotivet, som Bernarda Albas hus og The Virgin Suicides . 
Det kinoaktuelle kidnappingsdramaet Room tangerer samme motiv. 

Den opprørske lillesøsteren 

I alle disse historiene lever jentene under et lummert regime som de reagerer forskjellig på. 

Les også anmeldelsen av «Så og på jorden:» 

I Mustang er det lillesøsteren Lale som har rollen som både forteller og opprører. 
Debutanten Günes Sensoy utstråler all den energien som skal til for å fylle begge funksjonene. 
Når en eldre søster tvangsgiftes, ser vi det gjennom Lales skarpe blikk. 
Og Lale skjønner at alt det som skjer med søstrene, vil skje med henne. 

Dermed starter hennes jakt på hva man i eventyret ville kalle en prins eller ridder. 
Men nok en gang gjør Deniz Gamze Ergüven en original og sosialrealistisk vri på mytologien. 

Fotball og Nick Cave 

Og det er nettopp denne evnen til aktualisering som gir Mustang kritisk kraft. 
Handlingen er riktignok lagt til landsbygda, men jentene lever i utgangspunktet et liv med fotballkamper, sminkeskrin og moderne undertøy. 
Soundtracket har flere sanger av Nick Cave. 

Les også anmeldelsen av 

Slik skaper miljøskildringen nærhet for publikum i friere samfunn. 
Mustang er dessuten en vakker film som tilkjenner jentene den sensualiteten fangevokterne nekter dem. 
Eksempelvis er de flere ganger filmet i en fortrolig klynge der armer, hår, bryster og ben liksom utgjør en bevegelig skulptur. 

Politisk statement 

Mustang er en fascinerende spillefilm og et politisk statement. 
Indirekte peker den på jentene i våre egne nabolag, slike innvandrerjenter som Hadia Tajik skrev om i søndagskommentaren sin i Aftenposten tidligere i måneden. 
De må leve ærbare liv fra de er ganske små. 
D 

et skal du ikke tåle, hvisker Deniz Gamze Ergüven mellom bildene. 
",1
"«Palio:»Brød og sirkus på hesteryggen 

Spennende, fascinerende og brutalt om verdens eldste hesteløp. 

På et støvete torg fra middelalderen dundrer 10 hester forbi i full fart. 
I midten står publikum og heier. 
To ganger i året forandres Sienas vakre plass om til en arena for brød og sirkus, penger og ære, liv og død. 

Palio er et av verdens eldste hesteveddeløp med røtter tilbake til 1400-tallet. 
Vandrer du rundt i Sienas idylliske gater, ser du sporene etter bydelsinndelingen fra gammelt av. 
Flagg på veggen sier mye om historie, røtter og tilhørighet. 
Hver bydel konkurrerer om å vinne løpet. 

Les anmeldelsen av 

Rytterne er tøffe machomenn i middelalderdrakter som rir uten sal, dytter motstanderne og bruker pisken, laget av oksepenis, flittig. 
Løpet er langt fra ufarlig for hverken hest og rytter. 

Machomenn 

Regissør Cosima Spender gir deg et interessant innblikk i en ekstremt mannsdominert verden, hvor penger, bestikkelser, korrupsjon og ikke minst ære betyr alt. 
Hun går langt i sitt forsøk på å følge pengestrømmen, som kan avgjøre hvem som vinner og hvem som taper. 
Hun viser at Palio er mer et spill om strategi enn et ordinært løp. 

Les anmeldelsen av 

I filmen får du litt historie om løpet, intervjuer med tidligere mestre, og du følger konkurrentene Gigi og Tittia. 
Gigi vil slå den gamle rekorden, men greier han det? 
Det får du finne ut på egen hånd, for filmen har både fart og spenning til siste slutt. 

Kontroversielt løp 

Selv om Spender ikke er redd for å stille kritiske spørsmål til løpet og kulturen rundt det, glemmer hun et vesentlig spørsmål. 
I løpet av de siste 30 årene har over 50 hester mistet livet i de forskjellige palio-løpene rundt om i Italia. 
I 2011 planla Italia å søke om at løpet skulle bli tatt opp i UNESCOs liste over kulturskatter. 
Etter protester trakk de søknaden. 

Motstanderne mener palio-løpene hører hjemme i samme bås som okseløp og tyrefekting, og at en tradisjon der dyr blir mishandlet, ikke er verdt å ta vare på. 

Denne omdiskuterte siden ved løpene belyser ikke regissøren i det hele tatt. 
Det eneste bildet du ser på at det går voldsomt hardt for seg på banen med både pisking og dytting, er den blodige bakenden til en av hestene etter løpet. 

Blendet og forført 

Uansett hva man mener om palio, er det en stor industri. 
Pengepremiene rytterne vinner er ikke stor. 
Pengene som er i omløp, og som går til bestikkelser og avtalt spill, er i millionklassen. 

Jeg tviler på at hverken ryttere eller hesteeiere ønsker å skade hestene sine. 
I Siena er det også tatt en del forholdsregler for å bedre løpet ved å la hestene løpe på sand og ikke brostein. 
Det er også laget buffere på kantene for å hindre de verste skadene på både hest og rytter. 

Selv om filmens anslag er kritisk, virker det nesten som om regissøren selv er blitt blendet og latt seg besnære av de tøffe rytterne og kulturen rundt. 
Noen av sekvensene fremstår som glansbilder av en gammel og tradisjonsrik kultur. 

På tross av denne svakheten ved Spenders historie, er filmen utrolig spennende, fascinerende og brutal. 
Mot slutten sitter du på kanten av setet og blir revet med av galskapen, selv om denne anmelderen satt med hjertet i halsen på vegne av hestenes ve og vel. 

Brekker en rytter et bein, blir det gips. 
Brekker en hest beina, blir det ofte avlivning. 
Det er en viss forskjell. 
",1
"«Room» er et magisk kidnappingsdrama om livet i en boks.
Magisk kidnappingsdrama om livet i en boks 

Natascha Kampusch, Elisabeth Fritzl og Jaycee Lee Dugard: 
Deres skjebner er egnet til å vekke skrekken hos både tenåringsjenter og foreldre. 
Men det er ikke denne skrekken den irske regissøren Lenny Abrahamson vil spille på i Room, selv om filmen har klare paralleller til de tre kidnappingshistoriene fra virkeligheten. 

Sammen med roman— og manusforfatter Emma Donoghue har han istedenfor laget et eksistensielt drama om fangenskap og frihet. 
Fremfor alt handler Room om barnets magiske evne til å tilpasse seg begge deler. 

Les anmeldelsen av 

Hovedkarakteren er nemlig ikke den kidnappede kvinnen Joy, men sønnen hennes. 
Det er lille Jack (Jacob Trembley) som har fortellerperspektivet. 
Han er født i fangenskap og har aldri vært utenfor den høyt bevoktede garasjen i bakhagen til mannen han ikke vet er faren sin – og som han bare kaller ""Gamle Nick"". 

Les anmeldelsen av 

I de første scenene er det Jack som gir oss en tilforlatelig innføring i hjemmets innretning (her har vi doen, badekaret, kjøkkenbordet, TV ...). 
Han er en fabulerende og fornøyd femåring som ikke lengter ut av den symbiotiske tilværelsen med sin egen mor. 

Hele verden i en boks 

Det er et nydelig og effektivt grep for å fortelle den dramatiske historien, og filmfotografen Danny Cohen gjør en fantastisk jobb med å visualisere barnets blikk på omgivelsene. 
Det vi etter hvert skjønner er et knøttlite rom, virker først som en hel verden der alt er på plass. 

I sterk kontrast velger han en hyperrealistisk stil for å skildre livet utenfor. 
Denne delen av filmen er mediekritisk og vekker minner om nyhetsdekningen av særlig Kampusch-saken. 

Golden Globe-utdelingen: 

Brie Larson har en stor og krevende oppgave i rollen som Joy. 
Heller ikke hun er skildret som en utelukkende tragisk figur. 
Brie Larson veksler smidig mellom tilpasning og klaustrofobi, morskjærlighet og depresjon. 
Hun fikk nylig Golden Globe for beste kvinnelige hovedrolle, og er en sterk kandidat til Oscar i samme kategori. 

Room speiler en marerittaktig virkelighet, men bruker spillefilmens frihet til å nyansere kidnappingens skakkjørte logikk. 
Slik blir filmen en dramatisk, nervepirrende og sterk studie i menneskelige reaksjonsmønstre. 
",1
"«Sauls sønn:»Banebrytende om Holocaust 

Oscarnominerte Sauls sønn er kanskje den første fiksjonsfilmen som stiller spørsmålet om Holocaust i det hele tatt er mulig å skildre på film. 

I åpningsscenen kan vi se konturene av noen trær, og vi hører fuglesang. 
Husk å trekk pusten langsomt, for det du nå skal oppleve, har du ikke sett på film før, og det er ingen tur i parken. 

Du vet fra før at vi befinner oss i Auschwitz-Birkenau, men noe er annerledes: det er ikke noe kamera som sveiper over leiren, vi får ikke servert overgrepene som tilrettelagt, spiselig underholdning à la Schindlers Liste . 
Den ungarske regissøren Laszlo Nemes ber oss isteden om å forestille oss uhyrlighetene som finner sted i ytterkanten av kamerabildet, og resultatet er ekstraordinært. 

Hører mye, ser lite 

Vi er blant jødene i den såkalte Sonderkommando som ble tvunget til å bistå nazistene i utryddelsesleirene. 
Saul er en av disse fangene som kun får leve fordi han tar del i arbeidet med å føre ofrene inn i gasskamrene og så gjøre rent etterpå. 

Les anmeldelsen av 

Vi hører mye i denne filmen, men ser desto mindre: 
Kamera befinner seg hele tiden i skulderhøyde med Saul ettersom han beveger seg inn og ut av gasskamrene og rundt om i leiren, og det innsnevrede perspektivet forsterkes av det såkalte Academy-formatet som gir smalere lerret. 

Vi er på ansiktet og nakken til Saul, i lange, kontinuerlige tagninger, og kamera fanger hurtig opp ansiktene til de som kommer hans vei. 

Det er ingen brå dramaturgisk kurve i filmen, den skildrer automatikken i utryddelsene, og det er når Saul mener å ha funnet sin sønn blant de døde kroppene at han får et mål utover å overleve: han vil gi gutten en begravelse, noe som viser seg å være en nesten logistisk umulighet. 

En flik av det heslige 

Geza Röhrig i hovedrollen har et ansikt du sent vil glemme, det er hjemsøkt, noen ganger nesten dødt, og er en fryktinngytende avleser for det vi bare kan fornemme utenfor billedrammen. 
Saul har som regel blikket vendt ned, for å unngå å møte blikket til vaktene og soldatene i leiren, og denne frykten for represalier forsterker også vår klaustrofobi. 

Les anmeldelsen av 

Vi er vant til å lukke øynene for grusomheter på film. 
Her har Nemes snudd opp ned på denne konvensjonen: vi blir isteden tvunget til å forestille oss hva Saul ser rundt seg, noe som kanskje er enda mer skremmende nettopp fordi vi ikke kan lukke øynene for det. 

Claude Lanzmann, dokumentaristen bak Shoa som også har laget film om Sonderkommando, mener det er umulig å skildre Holocaust som fiksjon. 
Nemes, som er influert av Lanzmann, tar ham på ordet ved å tvinge oss til å reflektere over dette spørsmålet. 
Han har fått kritikk for sitt uortodokse valg, for bare å vise oss en flik av det heslige, og noen opplever det som etisk uforsvarlig. 
Som opplysningsfilm om Holocaust er ikke Sauls sønn tilstrekkelig alene, men som enkeltstående filmverk har det høy kunstnerisk og etisk relevans. 

Holocaustsjangerens klisjeer 

Jeg er enig med Lanzmann om at Sauls sønn er en ydmyk film, ikke minst fordi regissøren innser sine begrensninger, han erkjenner at det finnes noe som nesten er ufattelig. 

Den såkalte Holocaustsjangeren har altfor lenge henfalt til klisjeer der de samme bildene og situasjonene reproduseres, helt til vi er blitt altfor komfortable med det som ren underholdning. 

Endelig kommer en filmskaper som utfordrer våre forventninger om hva en slik film kan fortelle – og hvordan den kan fortelle. 
I en tid der antisemittismen fortsatt lever og Holocaust ofte reduseres til en museumsgjenstand, vekker Sauls sønn oss fra dvalen og oppfordrer oss til å begynne å reflektere over hva vi ser. 

Da Nemes fikk filmstøtte i Ungarn i 2013 gikk et parlamentsmedlem fra det høyreekstreme Jobbik-partiet, det tredje største i landet, hardt ut mot filmen som han mente svertet nasjonen. 
Han lovet at Jobbik skulle få en slutt på ”Holocaust-industrien i filmbransjen”. 
Du skal lete lenge etter en bedre påminnelse om hvorfor denne filmen er viktig. 
",1
"«A Syrian love story:»Kjærlighet i limbo 

Den britiske regissøren Sean McAllisten havnet selv i Assads fengsel under produksjonen av denne melankolske dokumentaren fra Syria. 

«Den helvetes politikken ødelegger alt,» sukker den eldste sønnen til Amer og Raghda i en scene i denne opprivende dokumentaren. 
Det britiske dokumentaristen Sean McAllister startet arbeidet med filmen for over seks år siden etter en tur til Syria sponset av turistkontoret. 
Det som startet som en film om politiske fanger under Assads regime, utviklet seg til å bli en historie om kjærlighet, revolusjon og desillusjon. 

Våre anbefalinger til HRHW-festivalen: 

McAllister filmer med et håndholdt kamera, bildene er ofte kornete, og han selv bryter inn i fortellingen med egne kommentarer. 
Han er ikke bare en nøytral observatør, men en aktiv deltager i historien. 

Resultatet er at du kommer intimt og nært personene, og du får aldri følelsen av at du sitter og ser på en nøytral historie. 
Illusjonen om dokumentaristen som flue på veggen er borte, og du er aldri i tvil om at du ser en historie som er tydelig vinklet. 

Ekteskapsdrama 

A Syrian love story er en fortelling om en blodig revolusjon som utvikler seg til en borgerkrig, men McAllister skildrer aldri krigen i detaljerte bilder. 
I stedet viser han konfliktens eskalering gjennom forholdet mellom Amer og Raghda. 
Da filmen starter sitter hun som politisk fange i et av Assads mange fengsler. 
Han styrer familien hjemme og deltar aktiv i demonstrasjonene mot regimet. 

Filmen gir deg melankolske glimt av et hverdagsliv som svinner hen og blir borte. 
Den viser også den naive og uskyldige optimismen som rådet da den arabiske våren kom til Syria – og ikke minst hvor raskt den forsvant. 
Først og fremst viser den hvordan krigen påvirker både kjærligheten og familielivet. 
Filmen går bak politikken, tallene og statistikken. 

Endret maktbalanse 

Familien må til slutt rømme fra Syria. 
Turen går via Libanon til de kommer som flyktninger til Frankrike. 
Her viser filmen tydelig hvordan maktbalansen mellom ekteparet endrer seg. 

Våre anbefalinger til HRHW-festivalen: 

Eksillivet i Frankrike er langt fra idyll, og det tærer på et forhold som har vært gjennom fengsel, krig, og hvor en av partene tydelig lider av posttraumatisk stress. 
I hjemlandet var Raghda en revolusjonær, hun hadde en visjon og et mål med livet. 
Flukten fører til at hun føler at hun har sveket landet sitt. 
På den andre siden er han bare lettet over å ha kommet seg unna og kan starte et nytt liv for seg selv og barna. 

Du kan alltids kritisere McAllister for ikke å gå dypere inn og forklare konflikten i Syria grundigere. 
Du får heller aldri et godt innblikk i familiens politiske holdninger rent bortsett fra at de vil styrte Assad. 
Det hadde uansett blitt en annen film. 

A Syrian love story er først og fremst et sterkt og gripende ekteskapelig kammerspill, hvor krigen griper inn og endrer absolutt alt. 

Filmen vises på Human Rights Human Wrongs filmfestival: 

Onsdag kl. 18.00 og kl. 18.45, torsdag kl. 14.00 og søndag kl. 21.00 på 

Regissøren vil være til stede på visningene onsdag og torsdag 
",1
"«Hail, Caesar!:»Fornøyelig selvpisking fra Hollywood 

Selvpisking er ingen yndet disiplin i Hollywood, men det skjer iblant, og nå i februar vises to filmer på kino som på hver sin måte gransker baksiden av drømmefabrikkens fasade. 

N.B. 
Filmen har première i Norge 4. mars! 

Mens den biografiske 

med stort alvor skildrer forfølgelsen av radikale filmarbeidere i Hollywood på 50-tallet, svinger Coen-brødrene pisken med lettere hjerte og langt større vidd. 
Her er vi tilbake i samme studioet som i Barton Fink, rundt ti år senere, med voksende kald krig-paranoia og et studiomaskineri som behandler skuespillerne som veddeløpshester (og ikke som kveg, slik Hitchcock formulerte det). 

Passer moralen 

Eddie Mannix (Josh Brolin) har jobben med å se til at alt går for seg i henhold til den moralsk oppbyggelige produksjonskoden, og kan være hard i klypa når filmstjernene trosser grensene. 

I en tidlig scene ser vi ham i møte med religiøse ledere om et kommende Ben Hur-aktig epos om Jesus fra Nasaret der studioets største stjerne Baird Whitlock (George Clooney) har hovedrollen som romersk soldat. 

Det ender i en absurd krangel om hvem Jesus egentlig var, og sekvensen er et perfekt uttrykk for hvordan denne filmen er sydd sammen. 
Den handler ikke om krimplotet der Clooney blir kidnappet av radikale manusforfattere som vil ha en omfordeling av produksjonsmidlene (selv om det er en fornøyelig sidehistorie). 

Nei, filmens hovedanliggende, selve grunnen til at de virtuose brødrene har laget den, er at de får anledning til å gjenskape gylne filmøyeblikk fra Hollywoods gullalder som deres etterkrigsgenerasjon er flasket opp på. 

Og der maktet ikke brødrene å skjule sin kjærlighet, enten det er til episke sandalfilmer, snuskete film noir eller optimistiske musikaler. 
Det er scener her som fikk meg til å glemme – ja, til og med tilgi – all den dårskapen Hollywood har produsert. 

For som Coen-brødrene så klart får frem i denne filmen, var det stålarmerte studiomaskineriet også en forutsetning for mange av klassikerne som ble laget. 

Brodden er der 

Men ingen fare: 
Satiren er ikke så sukret med inderlige filmøyeblikk at den ikke har brodd. 
Kjennerne av studioepoken og Hollywood-folklore får her mye å humre over, men Coenbrødrene maler også med bredere pensel. 

Scarlett Johanssons veksling mellom Esther Williams-aktig nymfe foran kamera og bråkjefta arbeiderklassejente utenfor, bærer i seg utallige klassiske divaer. 
Å spille en dårlig skuespiller er noe av det vanskeligste, hevdes det gjerne, men George Clooney og Alden Ehrenreich får det til å virke forbausende lett. 

Clooney er Dean Martin verdig i den uanstrengte måten han spaserer gjennom sin rolle på, mens Alden rett og slett er strålende i det som sannsynligvis blir hans store gjennombrudd. 
Josh Brolin blir på sin side vår moralske samvittighet i vandringen blant selvopptatte og hedonistiske filmfolk. 

Selv om jeg aldri blir helt engasjert av hans rollefigurs religiøse anfektelser, avdramatiserer Coen-brødrene hans moralske krise med sedvanlig knusktørr humor. 
Det er ingen som kan amputere et melodrama som dem. 
",1
"«Trumbo:»Pyntelig om Hollywoods radikale martyr 

En litt grå Bryan Cranston er omringet av fargerike biroller i filmen om heksejakten på Hollywoods profilerte salongradikaler, Dalton Trumbo. 

Heksejakten på Hollywoods radikale filmarbeidere som ble utløst da den kalde krigen frøs til på slutten av 1940-tallet, tilhører filmkoloniens aller dystreste kapittel. 
Som Dalton Trumbo, spilt av Bryan Cranston, formulerer det i filmen, var det ingen helter eller skurker i dette dramaet – bare ofre. 
Alle i Hollywood ble berørt av det, og det dukker opp stadig nye kapitler i denne mørke historien. 

Trumbo var den mest kjente av ”The Hollywood ten” som nektet å vitne overfor kongresskomiteen for såkalt ”uamerikansk virksomhet”. 
Dermed ble de dømt for forakt for kongressen, tildelt fengselsstraffer og et yrkesforbud som skulle forfølge dem helt frem til 60-tallet. 

Trumbo var den mest profilerte fordi han hadde vunnet Oscar og var den best betalte forfatteren i Hollywood. 
Dermed ble fallet desto større. 
Men han var også mannen som nesten på egen hånd fikk avsluttet svartelistingen: som en trojansk hest anvendte han pseudonym som forfatter av Oscar-vinnerne Spartacus og The Brave One , for så å stå frem som filmenes forfatter. 
Dermed raknet svartelisten. 

Herlige scener med storheter 

Det er denne intense perioden, fra straffeprosessen i 1949 og frem til yrkesforbudet opphørte for Trumbos del i 1960, som regissør Jay Roach konsentrerer seg mest om i sin løse adaptasjon av en biografi av Bruce Cook. 
Tidligere filmer om Mccarthyismen i Hollywood har ofte gitt oss godt med kontekst, men denne gangen er det familiesfæren og forholdet mellom enkelte av de forfulgte forfatterne som tar mest plass. 
De fleste av dem som fikk yrkesforbud måtte finne seg annet å gjøre, men Trumbos strategi var å skrive på spreng under andre navn. 

I flere herlige scener ser vi ham møte King-brødrene, to myteomspunne skikkelser fra Hollywoods B-film-verden, som var både modige og grådige nok til å la ham jobbe for dem. 
Med rollen som Frank King inngår John Goodman i filmens rike galleri av legender, og er ved siden av Helen Mirren som datidens mektige sladrespaltist, Hedda Hopper, ofte så overveldende at han står i fare for å overskygge Cranston. 

Vi er blitt så fortrolige med Cranston som den uforutsigbare antihelten Walter White i TV-serien Breaking Bad at det tar tid å tilpasse seg hans noe pertentlige, intellektuelle Trumbo. 
Men Cranston forsvarer rollen godt ved å få frem verdigheten i måten Trumbo kjemper på, ofte fremført med en særegen, skarp humor han var beryktet for. 

Savner nyanser 

Filmskaperne er svært respektfulle overfor Trumbos kamp mot overmakten, og det skulle bare mangle. 
Men skildringen av hva det kostet for familie og venner blir noen ganger litt for pyntelig. 
Jeg savner nyanser, noen flere interessante sprekker i fasaden. 

Flere av de forfulgte var kommunister som strebet etter en omveltning av det amerikanske samfunnet, men det nevnes ikke. 
Trumbo var erklært kommunist på 40-tallet, men det avfeies som noen slags svermerier. 
Hva arbeidet som manusforfatter betydde for Trumbo behandles også med lett hånd, selv om han ga oss klassikere som Gun Crazy og Spartacus og fylte filmuniversene sine med en god del radikalt tankegods. 

Heldigvis får filmskaperne med en av filmhistoriens mest kjente replikker, ”Jeg er Spartacus!”, der Trumbos heroiske kamp endelig smelter sammen med forfatterskapet. 
Men jeg skulle gjerne sett en mer fordypende utforskning hvordan forfatterskapet ble stadig mer selvbiografisk. 

Derfor blir ikke Trumbo den filmen Hollywoodlegenden fortjener. 
Trumbo selv ville nok blitt rørt av at en mainstreamfilm velger å få frem hans perspektiv på hva som skjedde under heksejakten. 
Men som fagmann tror jeg han ville hatt noe å utsette på gjennomføringen. 
",1
"«Deadpool» er smart, men hjerteløs
Marvel bryter smarthetsmuren i kynisk kakofoni 

En del folk som fostres opp på tegneserier gjør bra ting. 
George Lucas er et godt eksempel. 
Som barn leste han tusenvis av dem, internaliserte dem og lot alt komme ut igjen mange år senere, sublimt, i Star Wars-sagaen. 

Det at konsumpsjon av tegneserier kan trigge fantasi og evnen til å skape overraskende sammenhenger er med andre ord opplagt. 
På midten av 80-tallet var det en periode hvor jeg selv til en viss grad hang med på fransk tegneseriekultur, men der den var poetisk, vakker, morsom og merkelig, er den amerikanske og mer superkraft-baserte Marvel-kulturen vanskeligere for meg å forstå. 

Smart, men hjerteløs 

Jeg ser at den til tider er smart, men syns samtidig den er hjerteløs og altfor ukritisk selger seg til Hollywood-franchisene. 
På vei inn til pressevisningen av Deadpool, så jeg folk som jeg antar kan alt om Marvel-universet, og jeg tenker at de tenker at slike som meg ikke burde få lov til å anmelde filmer som dette. 
På en måte har de rett. 
På en annen slett ikke. 
Antagelig øker gleden ved Deadpool når man kjenner og elsker konseptet, men samtidig er ikke dette rakettvitenskap. 

Jeg opplever Deadpool som en naturlig eskalering etter årevis med Marvel-filmatiseringer. 
Det er som med enhver avhengighet, stoffet må hele tiden bli sterkere. 
Vi har tilbrakt lang tid i Marvel-verdenen allerede, så nå må konseptet tilføres flere nivåer. 
Dermed har vi kommet dit at Meta-nivået tar over. 
Deadpools fortellerstemme bedyrer at dette er en kjærlighetshistorie, deretter en horror-fortelling, så en kjærlighetshistorie igjen. 

Uten moralsk kompass 

Den fjerde veggen (mot tilskueren) brytes, og brytes også dobbelt, og det kommenteres. 
Historien er det knapt nok vits i å gjengi, den er uvesentlig, for her er fortellermåte og holdning alt. 
Skuespillet er på en måte ikke lenger skuespill, men snarere et oppmøte med en drakt eller en åtte timers sminke. 

Vi befinner oss i et landskap hvor alt er referanser, ingenting betyr egentlig noe som helst og det eneste som er viktig er at skytingen og torturen skjer med stort overskudd og en kynisme så blendende at den blir sjarmerende. 

Er det smart? 
Ja, helt klart. 
Morsomt? 
På sitt beste, ja, absolutt. 
Det er også sexistisk og helt uten moralsk kompass, og langt mindre elegant og tungt enn for eksempel Tarantino som man kan hevde at gjorde noe lignende for tyve år siden. 
Jeg tenker at hvis det er dette 15-åringene skal flaskes opp på fra nå av, vet jeg jammen ikke hvor vi ender opp. 
Men helt trivelig kan det neppe bli. 
",1
"Saoirse Ronan er eminent i «Brooklyn»
Yndig filmatisering av irsk innvandrerroman 

Den klassiske migranten er en ung mann, før som nå. 
Det er han som kan ta de største sjansene og de tyngste jobbene på et fremmed sted. 
Derfor er det ikke så rart at enslige, kvinnelige migranter er dårlig representert i så vel historiebøkene som filmhistorien. 

Brooklyn kommer slik sett med et attraktivt annerledesperspektiv på utvandringshistorien. 
Den irske regissøren John Crowley bekrefter også de sterke båndene mellom Irland og USA. 
Det er nok viktige grunner til filmens store popularitet på begge sider av Atlanterhavet. 
Det britiske filmakademiet (BAFTA) har nominert Brooklyn til seks priser, inkludert beste film. 
Den er også nominert til Oscar i gjeveste kategori (beste spillefilm). 
Saoirse Ronan har allerede fått betydelig heder og ære for hovedrollen. 

Eminent skuespill 

Og Ronan er virkelig eminent. 
Den amerikanske skuespilleren fikk sitt store gjennombrudd allerede som trettenåring da hun spilte den svikefulle lillesøsteren i Om forlatelse . 
I Brooklyn henter hun frem sin egen irske familie— og språkhistorie, og evner til fulle å portrettere den unge innvandrerens forvirring i møte med det amerikanske samfunnet anno 1950-tallet. 

De første scenene er lagt til den irske landsbygda. 
Den er filmet i nitriste gråtoner for liksom å gni poenget inn: 
Her er det ingen fremtid for en ung og ambisiøs kvinne. 
Eilis Lacey har opprettet kontakt med en utvandret, irsk prest i Brooklyn, og det er Father Flood (Jim Broadbent) som blir hennes brohode til et nytt liv. 
Filmen må bare gjennom den erketypiske farvelscenen først: 
En gråtkvalt mor og søster vinker fra kaien når Eilis står på amerikabåtens dekk. 

Ingen small talk, takk 

Skildringen av hennes første tid i USA er Brooklyn s beste del. 
Da er det som om Eilis selv representerer denne irske gråtonen som skal prøve å finne sin plass i et fargesterkt, moderne bilde. 
Ronan gir henne de fineste nyanser av sjenanse, ensomhet og hjemlengsel. 
Manusforfatter Nick Hornby har tatt vare på mange talende replikkvekslinger fra romanforelegget av Colm Tóibín. 
Eilis blir tvilrådig når amerikanere inviterer til small talk. 
Hun er usminket og kledd i gamle strikkegensere blant fikse jenter. 
Mens realismen er overdrevet i Irland-sekvensen, så blir Brooklyn et plettfritt periodedrama i USA. 

Filmen mister intensitet når Eilis sakte, men sikkert tilpasser seg dette miljøet. 
Når hun blir amerikaner med sminke, sjarm og kjæreste. 
Mot slutten av filmen er en større sekvens på nytt lagt til Irland. 
Og nå er migrantens indre dilemma omskapt til en romantisk konflikt: 
Eilis trekkes mellom den italienske kjæresten i Brooklyn og den irske beileren i det gamle hjemlandet. 

Det er for så vidt en realistisk og troverdig konflikt. 
Men den er samtidig litt for banal for en slik karakterstudie som Brooklyn er på sitt beste. 
",1
"«Min elskede:»Romantisk turbulens 

Vincent Cassel og Emmanuelle Bercot får det til å svinge bra i mange scener. 

Hun er advokat, han en sjarlatan. 
Hun vil leve trygt, han vil leve vilt. 
Marie-Antoinette og Georgio er et umake par som henger sammen i 10 turbulente år. 

Hvorfor? 
Min elskede er en film som egner seg perfekt for en Sissel Gran-analyse. 
""Vi tilpasser oss det smertefulle fordi håpet holder oss gående,"" sa samlivsterapeuten nylig til Aftenposten. 

Demonisk og tiltrekkende 

Handlingen i Min elskede er en ekstrem variant av et slikt mønster. 
Allerede mens hun er gravid skjønner den kvinnelige hovedkarakteren at hun bør bryte forholdet. 
Men hun vil absolutt at barnet skal vokse opp sammen med begge foreldrene. 
Og den utvalgte mannen er demonisk og tiltrekkende på en måte som de færreste kan gestalte bedre enn Vincent Cassel. 

Ja, langt på vei er dette et skuespillerdrevet drama. 
Manusforfatter og regissør Maïwenn Le Besco er selv mest kjent som skuespiller. 
Emmanuelle Bercot i hovedrollen har på sin side lang erfaring som regissør. 
Hun vant prisen for beste kvinnelige skuespiller da Min elskede deltok i hovedprogrammet på filmfestivalen i Cannes i vår. 

Det er krisene, latteren og den høylytte lidenskapen denne trioen interesserer seg for. 
De får det til å svinge bra i mange scener. 
Min elskede har både komiske og skjebnesvangre replikkvekslinger hvorav flere er improvisert. 
Innimellom får også fotografen Claire Mathon leke litt, som når et bryllupsfølge utgjør en klovnaktig gjeng som glir gjennom byen i fargesterke cabrioleter. 

Selvmordsklisjeer 

Men manuskriptet er langt fra helstøpt. 
Maïwenn Le Besco tyr for lett til selvmordsklisjeer og andre støyende symboler på destruktiv adferd. 
Det er også noe statisk ved det retrospektive fortellerperspektivet. 
Den turbulente kjærlighetshistorien rekapituleres fra et rehabiliteringssenter, der Marie-Antoinette er under behandling for en kneskade. 
Hun ser tenksomt ut i luften når hun skal mane frem et nytt minne. 
Nei, Bercot og Cassel må være sammen i bildet for å få Min elskede til å gnistre. 
",1
"«Birkebeinerne»:Skitur med noen feilskjær 

Litt kladdeføre i Nils Gaups nye storfilm om birkebeinerne. 

En ting er sikkert om Nils Gaups Birkebeinerne – den er ikke kjedelig. 
Hvor historisk korrekt den er, får klokere historiehoder enn denne anmelderen gruble over. 

Året er 1204, og birkebeinerkongen, Håkon Sverresson, blir drept. 
Det ingen vet, er at han har en sønn med frillen Inga. 
Onde krefter i Nidaros samarbeider med baglerne, som kjempet for pavekirkens økende makt og dominans i Norge. 
Birkebeinerne legger ut på en farefull ferd for å hindre at den lille gutten blir drept. 
De to som får oppdraget med å frakte den fremtidige kongen i trygghet, er Torstein Skevla (Kristofer Hivju) og Skjervald Skrukka (Jakob Oftebro). 

Sug i magen 

Ut ifra dette har regissør Nils Gaup laget en fartsfylt actionfilm til hest og på ski. 
For det er i actionsekvensene at filmen har sin store styrke. 
Det går i et rasende tempo ned bratte fjellskråninger, under trær og over stup. 

Skiene ser ikke ut som de gjør i dag, og du får følelsen av at det går livsfarlig kjapt nedover bakkene. 
Som tilskuer kommer du nær den fantastiske frikjøringen ned fjellsiden, og du føler suget i magen. 

Historien beveger seg i hurtig tempo fra den ene faren til den andre for våre tøffe helter. 
Ikke før er de kommet noenlunde helskinnet fra det ene angrepet før det er på'n igjen med sverd og blodige økser. 
Filmen har en god spenningskurve, og du får aldri tid til å slappe av. 
Det er slik det skal være i en solid actionfilm. 

På grensen til parodisk 

En film trenger litt mer enn bare flotte skiscener skal den holde helt til mål. 
Det å sette ting på spissen er ikke akkurat uvanlig i eventyrsagaer som 

eller Ringenes Herre . 
Det er mulig å komme unna med det, men da skal du ha veldig gode karakterer på begge sidene. 

Dessverre tegner filmen et altfor unyansert bilde av de to steile frontene. 
Persongalleriet forblir stereotyper. 
Mangelen på karakterer med litt dybde er filmens store svakhet. 

Baglerne fremstilles så forferdelig onde og birkebeinerne så hederlige og gode at det blir på grensen til det parodiske. 
Søren Pilmark, som spiller biskopen, tolker sin rolle med ondskap i blikket og kanaliserer Darth Vader når han maner til krig. 

Stiv dialog 

En annen ting som skjemmer filmen, spesielt i starten, er den stotrete og stive dialogen. 
Med så mange solide skuespillere på rollelisten er dette overraskende. 
Både Oftebro og Hivju har scener hvor det virker som om de deklamerer dialogen uten snev av innlevelse. 
Det er ikke godt å si hvorfor det er blitt sånn. 

Dårlig skrevet dialog og mangel på personregi kan være en av årsakene, men det kan jo hende de hadde mer enn nok med å stå på ski! 

Det er bra Nils Gaup har vendt tilbake til snø og is. 
Mange av scenene sender en tanke til gjennombruddsfilmen Veiviseren (1987). 
Det er noe urnorsk over det hele. 
Når til og med nordlyset blinker over lerretet kan man begynne å lure på om det er reklamestunt. 
Birkebeinerne er, på tross av noen svakheter, en god eventyrfilm som byr på flott underholdning – og en liten historietime. 
",1
"Gråtass er gull for de minste
Gøy på landet blant dansende geiter og syngende sauer. 

Historiene om traktoren Gråtass ble skapt av Fantasi-Fabrikken for over 20 år siden. 
Siden den gang er det blitt både filmer, serier og plass i Kongeparken. 
Den nye filmen er den første i en rekke av tre filmer produsert av Cinenord Kidstory. 
Vi voksne kan nok synes at Gråtass er både treg og saktegående, men for de minste barna er denne filmen midt i blinken. 

Harmløs og uskyldig 

Gustav (Elias Søvold Simonsen) vil helst leke med vennene sine i byen, men blir dratt med på ferie på landet. 
Her er det bare grønne enger så langt han kan se. 
Ikke en eneste asfaltflekk han kan skate på. 
Ferien er ødelagt! 
Så dukker Grynet (Dagny Backer Johnsen) opp på hest og forandrer alt. 
Gustav oppdager en eventyrlig verden full av søte kuer, høner og sauer, en liten umulius av en geitekilling og en sjarmerende traktor som kjører av seg selv. 

Gråtass – gøy på landet! er en rolig fortalt historie om hvor viktig det er med gode venner. 
Regissør Peder Hamdahl 
Næss har laget en film uten store fakter, men den byr på harmløs og uskyldig moro for de små. 
Her er det ingen skumle scener, som kan gi mareritt. 
I stedet er den full av søte innslag, som rampete geiter som stjeler matpakker, ramponerer Gamlefars (Stein Winge) prisvinnende agurk og ikke minst sang— og dansenumre med musikk av Lars Kilevold. 

Rosa idyll 

For den voksne delen av publikum er det Hege Schøyen som kombinert landhandler og frisør, som står for de morsomste scenene. 
Hun har en genial, komisk timing der hun vimser av gårde mellom hårtørreren og kunden som aldri blir fornøyd. 

Egentlig er den eneste faren med filmen at barna kan komme til å insistere på gøy-på-landet-ferie til sommeren. 
Filmen fremstiller nemlig livet på landet som en eneste rosa sky av idyll, med lykkelige kuer, bedårende bondeoriginaler og det gode liv på landet. 
",1
"«Suffragette:»Kvinnekamp på bare nevene 

Kampen for stemmerett forvandlet til et fengende skjebnedrama . 

Har man først fått Meryl Streep til å spille den legendariske Emmeline Pankhurst (1858–1928) i en påkostet storfilm, skulle man kanskje tro hun ville dominere kinolerretet. 
Men nei, Streep har bare gjesteopptredener i Suffragette – kampen for frihet . 
I stedet for å portrettere deres kontroversielle leder, har manusforfatter Abi Morgan valgt å skildre fotsoldatene i den britiske kvinnebevegelsen. 
Hovedkarakteren Maud Watts (Carey Mulligan) er oppdiktet. 

Fiksjon nedenfra 

En slik fiksjonsfortelling nedenfra har sine klare fordeler: 
Filmskaperne står fritt til å lage et fengende skjebnedrama med et begrenset antall historiske fakta. 
Samtidig er det noe utilfredsstillende ved dette lille perspektivet på de dramatiske hendelsene i perioden 1912–1913. 
Suffragette blir hakket for konvensjonell og sentimental for sitt eget beste, noe også komponisten Alexandre Desplat bidrar til. 

Er ikke Nordisk Film Kino interessert i feminisme?: 

Carey Mulligan gjør uansett en god rolle som fabrikkarbeideren Maud. 
Hun er egentlig en beskjeden, ung kvinne som har vokst opp på et vaskeri der hun selv begynte å jobbe fulltid som 14-åring. 

Christin Berg: 

Som den fiktive figuren hun er, har man kunnet utstyre Maud med hele spekteret av datidens plager: 
Hun blir seksuelt utnyttet av fabrikksjefen, lever fattigslig, mister omsorgen for sitt eneste barn. 
Hun blir slått av politiet og havner i fengsel allerede etter sin første deltagelse i en fredelig demonstrasjon for stemmeretten. 
Dermed kan hennes radikaliseringsprosess gå akkurat så raskt som en film på 105 minutter krever. 
Mulligan balanserer fint mellom sårbarhet og militant aktivisme. 

Saudia— Arabia: 2015 

Natalie Press spiller den historiske personen Emily Davidson. 
Siste del av filmen er viet opptakten til hennes dramatiske død som ""martyr"". 
For en gangs skyld suppleres spillefilmen av dokumentariske filmopptak. 
Det historiske klippet fra hennes begravelse skaper en effektiv kontrast til filmens eget uttrykk og løfter fortellingen rett inn i virkeligheten. 

For en gangs skyld er det også futt i en avsluttende tekstplakat. 
Den består ganske enkelt av en liste med årstall for når kvinner oppnådde stemmerett i ulike land i verden. 
Idet man leser ""Saudi-Arabia 2015"", får Suffragette plutselig fornyet aktualitet. 
",1
"Tam «Tordenskjold og Kold»
Selv ikke en armada av grove vitser redder denne filmen fra å strande. 

Når man velger å lage en film om en av Nordens største sjøkrigshelter uten å vise et eneste sjøslag, risikere man å skuffe mange. 
Den eneste båten publikum får se i denne filmen, er en robåt som glir forbi Tordenskjold mens han sitter og depper i havneområdet i København. 

Myteomspunnet død 

Tordenskjold og Kold er en humoristisk fabulering rundt hvordan de siste månedene av Tordenskjolds liv kan ha vært. 
Hans brå død i 1720 er myteomspunnet, og manusforfatter Erlend Loe benytter anledningen til å dikte fritt rundt hva som kanskje skjedde, med utgangspunkt i virkelige hendelser. 

Norges historie som slavehandlere: 

Premisset for filmen er at sjøkrig er det eneste som gir Admiral Tordenskjolds liv mening. 
Fredstid gjør ham trist og drikkfeldig. 
Hans kammertjener og eneste venn, Kold, foreslår derfor at Tordenskjold skal stifte familie for å komme på rett kjøl. 
Sammen legger tospannet to ut på en reise til Tyskland, der planen er at sprengkåte Tordenskjold skal gifte seg. 

Datidens rockestjerne 

En ting er at publikum snytes for sjøslag. 
Verre er det at Tordenskjold i denne komedien karikeres som såpass overdrevent tafatt at det er vanskelig å tro på at han noen gang har vært en stor og visjonær lederskikkelse, som har fått et hav av soldater med seg i dumdristige slag. 
Vi får aldri se Tordenskjold mens han var på topp som høvding på havet. 
Vi får kun høre ham gjenfortelle det mest berømte slaget. 
Jakob Oftebro gjør riktignok en upåklagelig innsats. 
Han spiller Tordenskjold med overskudd og avleverer grove replikker med passe glimt i øyet. 

Filmen er lydsatt med moderne rockemusikk. 
Analogien om at Tordenskjold var datidens rockestjerne fungerer greit, men kunne vært tatt enda mer ut. 

Tradisjonelt filmspråk 

I dag er det mange i Norden som ikke vet noe særlig om Tordenskjold. 
Da oppleves det ikke vesentlig nok å lage en hel film om kun de siste tre månedene av livet hans, der noen av poengene sågar repeteres litt for mange ganger. 
Filmens største problem er likevel at filmspråket er så sabla tradisjonelt. 
Tordenskjold og Kold mangler storslåtte scener, som kunne fått den til å fly. 
Det er dyrt å gjenskape år 1720 på film. 
Det er trolig årsaken til at denne filmen fylles med altfor mange halvnære utsnitt, der vi kun skimter interiør og eksteriør i bakgrunnen. 
Visuelt sett seiler filmen i motvind fra start til slutt. 

Tordenskjold og Kold er en småabsurd, småmorsom og smårocka film, men dessverre lett forglemmelig. 
",0
"«Anomalisa:»Charlie Kaufmans genierklærte dukkehjem 

Forfatterikonet Charlie Kaufman gir oss den første sexscenen med dukker på film siden «Team America». 
Men kan han by på noe mer? 

Charlie Kaufman var rundt årtusenskiftet vår tids mest feirede manusforfatter som tok seg friheten å iscenesette sin rolle i Hollywoodfilmen Adaptation. 
Hans øvrige manus til Being John Malkovich og Evig solskinn i et plettfritt sinn var også så distinkte at de ble like mye knyttet til hans navn som regissørene og skuespillerne. 

Her ser du filmen: 

Men Kaufman var ikke helt fornøyd med filmene og har begynt å regissere sine manus selv, sist sett på norske kinoer i New York i et nøtteskall . 
Det var en kompromissløs og mørk film svært få fikk se, og som også problematiserte regissøren som kunstner. 
Denne søken mot dystrere tematikk er nok forklaringen på at hans nye film, Anomalisa , er finansiert gjennom crowdfunding. 

Uutholdelig monotoni 

Her gjør Kaufman, sammen med animatøren Duke Johnson, noe så radikalt som å skildre en usympatisk manns livskrise med dukker i stop motion -animasjon. 
Men ikke bare det: nesten alle dukkene, bortsett fra hovedpersonen, er utstyrt med samme stemmen, og ansiktene til hver figur er så å si identiske ”3d-masker” med en kraftig, skjemmende søm fra øret og ned. 
Hva er mulig å skape av gjenkjennelige, menneskelige emosjoner innenfor dette begrensede universet? 
Mer enn man skulle tro. 

Utfordringen er at den første halvtimen er ganske begivenhetsløs, ja, noen ganger nesten uutholdelig i sin monotoni. 
Vi blir med hovedpersonen, Michael, på en reise til Cincinatti der han skal holde et foredrag basert på sin selvhjelpsbok, How may I help you help them? 
Alt ser likedan ut for Michael, og det er neppe tilfeldig at hotellet heter Fregoli, også kjent som et syndrom der pasienten tror alle er en og samme person, og at de er ute etter ham. 

Vittig og rørende 

Det er først når Michael treffer Lisa, en fan av boken hans, at filmen bryter den insisterende monotonien. 
Lisa er den første som har sin egen stemme, og det oppstår en plutselig, uventet romanse på hotellrommet (som selvsagt starter på en keitete og pinlig måte, slik Kaufmans verden er). 

Det er noe magisk ved denne scenen, Kaufman får relasjonen til å bevege oss, ganske uventet, og mye av årsaken ligger i bruken av stemmene. 
Jennifer Jason Leigh tilfører Lisas stemme noe både vittig og rørende. 
Hun har en selvutslettende personlighet som Leigh vender til noe uforutsigbart og avvæpnende. 
Vi gjenkjenner noe dypt menneskelig i stemmene og dialogen mellom disse to, og ikke i selve figurene, som er altfor primitive til det. 

Djervt 

Som ventet er ikke Kaufman interessert i la denne romantiske stemningen vare, og ganske snart snakker og ser Lisa ut som alle andre. 
Kaufman går videre i sin noe forutsigbare påpekning av at vi mennesker kan minne om filmens dukker som bærer identiske masker, men han gir oss ikke så mye mer å tygge på. 
I en scene mister Michael halvdelen av ansiktet og kan selv se inn i sitt mekaniske ”tomme indre”, og det påfølgende skriket må være filmens største antiklimaks. 

Her ser du filmen: 

Jeg tar av meg hatten for ambisjonsnivået i denne filmen, men savner noe av formsikkerheten og det visuelle drivet fra flere av filmene Kaufman ikke har regissert selv. 
Det radikale grepet med å skildre en eksistensiell krise med dukkeanimasjon minner om grepet med å la oss få tilgang til portalen inn til John Malkovich sitt indre i Being John Malkovich : 
Det var et sensasjonelt friskt grep som var dømt til å miste noe av effekten underveis. 

Men i sine beste øyeblikk er dette noe av det djerveste du kan se på kino akkurat nå. 
",1
"«Den danske piken» byr på fint skuespill i utsøkte rom
Tom Hooper har laget film om tidlig transtematikk. 

Først et hjertesukk. 
I terningkast-rusen som råder i anmelderiet for tiden, er fire blitt en karakter som oppleves som et nederlag. 
Det har vært sånn lenge, men jeg nekter å forholde meg til det. 

En firer-film er for meg en god film. 
De aller fleste filmene jeg har sett er firere, hvis man nå først skal akseptere sekstrinnsskalaen som målestokk. 
En treer er for meg en film som kunne ha vært fin, men hvor enkelte ting mislykkes. 
En femmer er en helt fantastisk film. 
Seks er så bra at det knapt nok burde være mulig. 
Veldig mange av femmerne som gis i norske aviser, burde ha vært firere. 

Den farlige sex'en: 

Og da er jeg ved poenget: 
Den danske piken er en fin film. 
Den er vedkommende, bevegende, visuelt flott, sympatisk, men den er ikke fantastisk. 
Og når vi nå snakker om Tom Hoopers filmer, er denne mindre minneverdig enn for eksempel The Damned United , som jeg synes er ordentlig god, og Kongens Tale , som imponerende nok er rørende på en klissete måte uten å være klissete. 

Komplisert samliv 

Den danske piken forteller den ganske triste historien om en av verdens første kjønnsopererte personer. 
Maleren Einar Magnus Andreas Wegener (i filmen bare Einar) følte seg som en kvinne, tok navnet Lily og ble dermed den hun alltid hadde følt seg som, men gjorde samtidig samlivet med kona Gerda komplisert. 

I filmen spilles Wegener av finstemte og androgyne Eddie Redmayne, som i fjor vant Oscar for rollen som Stephen Hawking i The Theory of Everything . 
Det papiraktige utseendet hans og den skjøre følsomheten rundt øyne og munn, kommer godt til sin rett både som Einar og som Lily. 
Og Alicia Wikander er en fullt ut troverdig Gerda, også maler, som gradvis mister sin mann og strever med å forstå hva som skjer. 

Boikott VM i Qatar 

I en av filmens fineste sekvenser oppdager Einar Lily når Gerda ber ham posere i kvinneklær for en modell som ikke har møtt opp. 
Gjennom hele filmen sitter jeg og tenker at det å være født i feil kropp er vanskelig nok i dag og det at den gangen må ha vært et helvete. 
Jeg ser Einar/Lilys indre kamp og forsøker å føle så mye jeg kan, men det blir ikke all verden. 

For meg koker det derfor ned til mye fint skuespill i utsøkte rom. 
Som tross alt er noe jeg ikke kimser av. 
Jeg setter pris både på historien og fremstillingen av den. 
Og jeg mener vi bør oppfordre til boikott av fotball-VM i Qatar, fordi det landet (og flere andre) forbyr filmen siden den bidrar til å skildre mennesker slik de faktisk er. 
",1
"«The Assassin» har alt
Regissør Hou Hsiao-Hsien fikk velfortjent regiprisen i Cannes for dette krevende mesterverket som er milevis unna den kommersielle kampsportfilmen. 

Svik, kjærlighet, lidenskap, intriger og drap. 
The Assassin har alt, og regissør Hou Hsiao-Hsien byr på en helt makeløs, vakker og særegen filmopplevelse. 

Handlingen er satt til 800-tallet, og Tang-dynastiet vakler på maktens trone. 
Dette fører med seg et økende opprør mot keiseren, og i provinsen Weibo ulmer det. 
Blant sjalu prinsesser, konkubiner, utro menn og gammel kjærlighet må Yinniang (Shu Qi), en mystisk leiemorder, ta vanskelige valg i en verden preget av lojalitet og en striks drapskodeks. 

Unikt filmdikt 

Hou Hsiao-Hsien fikk regiprisen i Cannes for denne filmen, som ble presentert som hans første wuxia-film. 
The Assassin er milevis fra det du forbinder med tradisjonell kampsport-film. 

The Assassin er svært langt fra et kommersielt produkt laget for et massepublikum. 
Det er et filmdikt laget i skjæringspunktet mellom sjangerfilm og kunstfilm. 
For all del, den har sin dose av flotte og vakkert koreograferte voldsballetter, men de får aldri spille hovedrollen. 

Spennende og rørende 

Hou har laget et dvelende og meditativt kunstverk hvor han filosoferer over kjærlighetens irrganger, hjerteskjærende svik og de valgene som former oss. 
Som seer må du være oppmerksom, da regissøren hopper rett inn i historien uten en tradisjonell oppbygging og introduksjon. 

Hou forteller ikke en streng, lineær historie, og filmen inneholder ingen overflødig dialog eller bilder. 
Hvert blikk har en mening. 
Likevel er historien som sakte rulles opp, både spennende og dypt rørende. 

Elegante tablåer 

Historien fortelles i elegante tablåer malt i skarpe farger som rødt, oransje og gull. 
I dag er vi så vant til hurtig klippetempo at man nesten blir satt ut av de lange og panorerende tagningene. 

Hou Hsiao-Hsien klipper ikke mer enn han må. 
Fotograf Mark Lee Ping Bing fører kamera som en malerpensel over lerretet og fyller det med overjordisk vakre billeder. 
Resultatet er at du suges inn i miljøet og skjebnene. 
Det gir deg en helt unik tilstand av tilstedeværelse og en innsikt i hvordan livet og intrigene ved hoffet var. 
Det er nærmest som om du sitter i et hjørne og observerer. 

The Assassin er et mesterverk i minimalistisk fortellerteknikk og storslått billedkomposisjon. 
Det er en medrivende opplevelse som bergtar deg, men som kanskje ikke er for alle. 

Den krever mye av deg som publikum, men er du tålmodig, blir du belønnet med en filmopplevelse av de sjeldne. 
Det er en film som minner deg på hvorfor du skal se dem på kino. 
",1
"«The Big Short:»Finanskollaps som tragikomedie 

Denne skildringen av finanssystemets kollaps i 2008 er forbausende morsom – og dypt tragisk. 

Jeg trodde den definitive filmen om finanskrisen og verdensøkonomiens kollaps i 2008 alt var laget av Charles Ferguson. 
Hans effektive nedstripping av det korrumperte finanssystemet i dokumentaren Inside Job burde stå på pensum i norsk skoleverk. 
Men kanskje hører også denne filmen av Adam McKay, basert på Michael Lewis bestselger, hjemme der, som et kompendium. 

For McKay kan bidra med noe jeg knapt trodde var mulig å bruke i denne sammenhengen: humor. 

The Big Short tilhører den særegne amerikanske disiplinen der man gjør komplekse ting mer lettfattelige, en slags ”idiotens guide” til tidenes kanskje største finansbedrag, men uten å miste brodd eller øye for finanssystemenes ofte bisarre kompleksiteter. 

Moralsk korstog 

For bedraget handlet om å gjøre lånetilbudene så ufarlige og lite gjennomsiktige som mulig. 
I filmen møter vi flere finansakrobater som begynte å lukte lunta et par år før det smalt, men som ble avvist av kolleger, inkludert tidligere sentralbanksjef Alan Greenspan, som hadde klokketro på systemet. 
De har ulik agenda, men det som gjør dem interessante, er at ingen av dem er ute på noe moralsk korstog. 
De bare fersket at noe var fundamentalt galt og ønsket å fikse det (de fleste av Lewis kilder er i filmen maskert som fiksjonelle rollefigurer). 

Playboyen Jared Vennett, spilt av Ryan Gosling, er filmens forteller som tydelig understreker at han ikke er en helt. 
Det er han som introduserer andre for det faktum at noe er råttent i boliglånsmarkedet, når han finner en måte å tjene penger på hullene i systemet. 

Før ham har Michael Burry, et tallgeni spilt av Christian Bale, antydet overfor sin portefølje av investorer at noe holder på å rakne. 
Det nærmeste vi kommer en helt, eller en person som tenker prinsipielt, er fondsmegleren Mark Baum, en herlig motsetningsfylt, storkjefta newyorker som Steve Carell balanserer uanstrengt mellom det komiske og alvorlige. 

Morsomt og smart 

Han er filmens moralske samvittighet i den forstand at han er dypt menneskelig og sårbar. 
I likhet med Bales rollefigur er det nettopp hans evne til å tenke annerledes og stille vanskelige spørsmål som gjør at han kommer på sporet av hvordan finansstrukturene holder på å kollapse (som liten fikk han kjeft i synagogen fordi han begynte å sannsynlighetsberegne ”sannheter” i Toraen). 

Det er en del finans-lingo og tall som slynges mot oss i filmen, og de av oss som er svake på den slags (deriblant undertegnede) kan slite litt med å henge med i svingene. 

McKays løsning for oss er en dramatisk inngripen i fiksjonen, der han lar utenforstående se inn i kamera mens de forklarer idiotene blant oss med enkle bilder, som når superkokken Anthony Bourdain sammenlikner bedragene bak boliglånsboblen med å hive tre dager gammel fisk i en stuing. 
Det er morsomt, smart og akkurat passe kort. 

For det er nettopp hva McKay her makter med enkle virkemidler – å formidle noe av det ufattelige og horrible som skjedde, der vår tro på en kapitalisme som kan fikse seg selv fikk et alvorlig skudd for baugen. 

McKay lar oss heller ikke glemme at de som ledet an i denne kollektive galskapen aldri ble stilt til ansvar – ja, noen av dem ble sågar belønnet. 
Regningen for hele kollapsen vet vi hvem som måtte ta, og det er hos disse millionene som mistet hus og hjem at filmskapernes empati ligger. 
",1
"«Youth:»Til ungdommen 

Sorgmunter og underfundig dramakomedie. 

Selv om Youth handler om to eldre herremenn, er det en film som bør ses av den såkalte Generasjon perfekt. 

De to eldre fyrene som tilbringer sommeren på en luksusspa i landlige omgivelser er Fred (Michael Caine), en pensjonert komponist og Mick (Harvey Keitel), en regissør som jobber med sin siste film. 
De tilbringer dagene med å observere de andre gjestene, går lange turer og småprater om helsen og gamle minner. 
De beveger seg mot livets siste fase, så hvorfor skal dagens ungdom se den? 

Hva vil du huske når døden banker på? 

Paolo Sorrentino sier på en mesterlig måte mye om både vennskap, kjærlighet og ensomhet. 
Youth er en film om hvilke minner vi sitter igjen med når døden banker på døren. 

Kommer du til å huske alle timene du kastet bort foran speilet med å hige etter det mest perfekte utseende, den tynneste kroppen og engste deg syk over andres meninger? 
Sannsynligvis ikke. 

Du kommer til å minnes lidenskapen, begjæret, følelsene, de store sorgene, de intense øyeblikkene og den store kjærligheten. 
Som Mick sier i en scene 
«Du sier at følelser er overvurdert, men det er tull. 
Følelser er alt vi har». 

Mistet munn og mæle: 

Youth er en drømmende fabel om livets essens. 
Den er både et drama og en komedie hvor musikken spiller en essensiell rolle. 
Den er underfundig, melankolsk, sorgmunter og småvittig. 

Sorrentino stykker opp filmen med magiske sekvenser som belyser menneskets higen etter ungdomskilden. 
Scenene fra helseregimet på hotellet er urkomiske hadde det ikke vært for at de også rommer et dypt alvor. 
Unge, gamle, tynne og tykke vandrer de fra basseng til sauna til massasjebordet i jakten på evig ungdom. 
Kanskje har klisjeen et poeng? 
Vi setter først pris på vår egen ungdom når den forlengst er forbi. 

Full av magiske øyeblikk 

Sorrentinos filmspråk er tydelig inspirert av filmkunstnere som Federico Fellini. 
Han viste med Den store skjønnheten (2013) at han står støtt på egne føtter. 
Med Youth beviser han nok en gang at han har en stor evne til å bruke filmspråket til å uttrykke følelser uten store ord. 

Scenen hvor Mick møter igjen alle filmkarakterene han har skapt i en blomstereng, er absurd. 
På en enestående måte summerer den opp en hel karrière i en enkel scene. 

Med sine mange avbrudd vil kanskje noen oppleve filmen som episodisk, men de absurde og musikalske innslagene sier mye om karakterenes sinnsstemning. 
Det skader heller ikke at scenene er morsomme, fulle av magi og kreativt overskudd. 

Memento mori 

Dette er også en film som eies av et knippe geniale skuespillere. 
Michael Caine er den knapp og tilbakelent med en livstrøtt humor, mens Harvey Keitel har en underliggende desperasjon etter å skape mer. 
Samspillet mellom Caine og Rachel Weisz, som spiller datteren, er sårt og til tider vondt. 

Oppsummert er Youth et memento mori som kan minne alle og enhver på hva som betyr noe. 
Den gjør det med glitrende skuespill, humor, morsom dialog, tristesse og litt alvor. 
",1
"«Stabukker:»Syke sauer og ensomme menn 

Historie som kunne ha endt i lettvint komedie, blir stilrent og nært drama. 

Stabukker tilhører den typen filmer, som når vi lager dem i Norge, har en tendens til å bli skjeve, rare komedier hvor byfolk ser med overlegent, urbant blikk på de merkelige figurene på landsbygda og tenker sitt. 

Myk om hjerteroten 

Grimur Hakonarson velger en nærere og ikke minst befriende uironisk tilnærming som løfter filmen forbi humre-komedien og inn i noe intenst og fint som også gjør oss myke om hjerteroten. 

Vi er langt ute på den forblåste, islandske landsbygda. 
Den gamle, gule termokannen er med, slik man må forvente, det samme er vinteroverallene og det styggfine tapetet fra sent 60-tall, men først og fremst handler dette om to mennesker som burde stå hverandre nær, men som ikke gjør det. 

Brødrene Gudmundur (Gummi) og Kristinn (Kiddi) bor i hver sin ende av samme gård, de har grå skjegg, svære ullgensere, driver med sau, er ugifte og har ikke snakket sammen på 40 år. 
Sammen med resten av bygda konkurrerer de hvert år om hvem som har den mest staselige bukken. 
Så inntreffer en dyrekatastrofe som setter bygda og alle involverte på hodet. 
Men den fører i alle fall med seg at Gummi og Kiddi må forholde seg til hverandre. 

Mye mer enn en film om gretne, gamle gubber 

Hakonarson ser forbi de umiddelbare klisjéene. 
Når vi langt ute i filmen får et blikk av stua til Kiddi, står for eksempel en gitar støttet opp mot veggen, og plutselig nyanseres bildet av en gammel grinebiter betraktelig. 
Faktisk må alt man hittil tror man har lært om mannen tenkes på nytt. 
Denne typen finesser, som man like gjerne kan unngå å legge merke til, gjør filmen større enn de fleste andre gretne-gamle-gubber-filmer. 

Bak ligger også en fin historie om slitet og det lille mennesket mot en øvrighet som ikke kan forstå hvor dyp kjærligheten til en gammel sauestamme kan stikke. 
Den islandske karrigheten og skjønnheten i språket kommer godt til sin rett. 
Filmen vant for øvrig sidekonkurransen i Cannes i 2015. 
",1
"«The Revenant:»Et rop om Oscar 

Det er umulig å ikke la seg imponere av denne filmens ambisjoner. 
Men det er også lov å bli frustrert. 

Alejandro Iñárritu er kjent for å strekke seg langt for å tilføre filmene sine noe grenseoverskridende. 
I den Oscarbelønte Birdman danset regissøren og hans fotograf, Emmanuel Lubezki, elegant med skuespillerne i en eneste lang tagning, og vi ble effektivt dratt inn i filmens univers. 

I The Revenant forsøker de seg på noe helt annet og langt mer ambisiøst: 
Å forene én manns besettende behov for hevn med en storslagen naturs likegyldighet over menneskenes dårskap. 

Det er Leonardo DiCaprio som bærer dette tunge loddet i filmen med stor overbevisningskraft, i en rolle som roper hest etter en Oscar. 
Som stifinner for den amerikanske hæren på 1820-tallet, tar han oss med på en vanvittig tur gjennom dramatisk og nådeløs natur, og jeg har sjelden sett en skuespiller motta så mye juling. 

Godt, orkestrerte slagscener 

Rollefiguren er basert på Hugh Glass, en mytiske figur som synes å ha mer til felles med Fenimore Coopers litterære univers enn virkeligheten. 
Det har gitt Iñárritu rikelig anledning til å dikte videre på historien om hvordan Glass overlevde krigerske indianerstammer, et grizzlybjørn-angrep og en brutal ferd gjennom ekstrem natur. 
Og dikterisk kraft har han i rikt monn. 

Bare åpningssekvensen er en oppvisning i den nevnte kameraføringen fra Birdman , når Glass og et tyvetalls pelsjegere blir angrepet av indianere. 
Du finner ikke en like dyktig orkestrert slagscene på denne siden av Redd Menig Ryan . 

Glass er her utstyrt med en sønn fra et forhold til en indianerkvinne, noe som kompliserer hans relasjon til de hvite kolonistene. 
Men Inarritu er ikke særlig interessert i de etniske motsetningene. 
Det er isteden Glass sin ensomme kamp med naturkreftene som dominerer filmens 156 minutter, med grizzly-angrepet som filmens høydepunkt hva angår teknisk artisteri. 
Jeg vet ikke hvordan de har fått det til, men den digitalt bearbeidede bjørnen er skremmende troverdig. 

Ruvende bilder 

Inarritu støtter seg på en kombinasjon av klassisk, gammeldags filmskaping og moderne digitale paletter. 
I én scene utløses et ekte snøskred, i en annen, der Glass rir utfor et stup, må det digitale reddende vinger til. 
Det oppleves sjelden som kunstig, noe som skyldes at filmfotograf Lubezki gir oss skarpe og ruvende bilder som er så slående i seg selv at de tar pusten fra deg. 

De tar også pusten fra DiCaprio, som sleper seg gjennom filmen mens han blør, sikler og skriker. 
Innsatsen er monumental, men hva som driver ham, utover å hevne sønnen og glemme kona, får vi aldri vite. 
Det er filmens største svakhet. 
Glass gir ikke mye av seg selv, og synes drevet av noe bortenfor både vår og egen fatteevne. 

Det finnes to retninger innenfor denne typen ”megaloman” filmskaping der mennesket settes opp mot naturen. 

**På ene siden har vi Terrence Malick som skildret det samme jomfruelige og grusomme Amerika med lyrisk intensitet i Den nye verden . 

På andre side har vi Werner Herzog som i en rekke filmer viser vår forgjengelighet i møte med brutal natur. 
** 

Iñárritu befinner seg et sted midt imellom, men makter ikke å omhylle Glass med lyriske nok bilder og på den måten tilføre filmen noe ekstra i metafysisk forstand. 
Glass sitt blodslit er ment å virke ubetydelig i den storslåtte naturen, men Iñárritu står noen ganger i fare for å gjøre oss likegyldige. 

Blod, svette og tårer 

Det er ingen tvil om at DiCaprio her har levert en sterk Oscarsøknad, som det gjerne heter. 
Men også han burde føle seg lite grann snytt av hvor lite rollefiguren etterlater seg, med tanke på hvor mye innspillingen har kostet av blod, svette, tårer – og penger. 

Men bevares, her er det flust av bilder og scener jeg sent vil glemme. 
Hvor mange andre filmer kan man si det om? 
",1
"«Middelhavet:»Knuste drømmer på Europas strender 

Sterk og viktig film, men med en ensidig vinkling 

Du ser dem på gatene i Italias storbyer. 
Afrikanske menn som selger falske merkevesker og solbriller på gaten. 
De piler unna i det politiet nærmer seg og bor i falleferdige skur langt utenfor byenes turistkjerne. 
Middelhavet bringer skjebnene til de håpefulle som våger seg over havet i små, skrøpelige båter mye nærmere. 

Barndomsvennene Ayiva (Koudous Seihon) og Abas (Alassane Sy) er fra Burkina Faso og begir seg ut på den farlige reisen. 
De strander i en ugjestmild småby i Italia. 
Begge er migranter som drømmer om det gode liv i Europa. 
Virkeligheten de møter er brutal, og håpet om et bedre liv går raskt i tusen biter. 

Dokumentarisk stil 

Ayiva er en mann med god arbeidsmoral som jobber seg oppover i systemet blant appelsinplukkerne, men det hjelper lite. 
Uansett hvor hardt han jobber, har han ingen rettigheter på et svart arbeidsmarked. 
Han lever en slavetilværelse nederst på den sosiale rangstigen. 

Regissør Jonas Carpignano har laget et dystert portrett preget av desillusjonisme, håpløshet og kynisk utnytting av billig arbeidskraft. 
Skuespiller Koudous Seihons egen historie danner grunnlaget for filmen. 

Filmen er holdt i en dokumentarisk stil med håndholdte kameraer, kornete og mørke bilder. 
Det gjør at du kommer tett på slummen og brutaliteten migrantene lever under. 
Koudous Seihon fikk prisen for beste skuespiller på Stockholm filmfestival, og det er fortjent. 
Han har en sårbarhet og inderlighet som drar deg inn i historien, og gjør at du bryr deg som karaktene. 
Han gir de mange skjebnene et menneskelig ansikt. 

Eksplosiv miks 

Middelhavet forteller en sterk og viktig historie. 
Det negative er at den gir et ensidig bilde av situasjonen i Italia. 
Filmen fortelles kun fra migrantenes synsvinkel. 
De sinte, unge italienske mennene vises kun via sitt hat og sin utilslørte rasisme. 

Italia er et land med en arbeidsledighet på nærmere 12 %. 
I fjor lå ungdomsledigheten på rundt 40 %. 
På begge sider av de ulmende konfliktene er det unge, desillusjonerte menn. 
Det er en eksplosiv miks filmen burde problematisert mer. 

I lys av menneskestrømmen til Europa, gir Middelhavet deg et interessant og usentimentalt blikk på menneskene bak tallene. 
Noen problemer burde filmskaperen gått nærmere inn på. 
Han burde for eksempel gitt et bedre bilde av hva slags liv filmens hovedpersoner flyktet fra. 
",1
"Den gode dinosaur:Pixar skuffer stort 

Fint med en hånd å holde i. 

Pixar har levert så mange gode animasjonsfilmer at enhver ny film møtes med store forventninger. 
Denne gangen innfrir de ikke. 
Den gode dinosaur er søt, men den er dessverre en ganske sjarmløs affære. 

Vi møter en apatosaurus-familie hvor minstemann, Arlo, er verdens største pyse. 
Tragiske hendelser fører til at Arlo havner på farlige eventyr alene. 
På veien får han en ny venn, et lite menneskebarn han kaller Tass. 
I denne alternative virkelighetshistorien treffer ikke meteoritten som utryddet dinosaurene jorden. 
Her lever de lykkelig videre, dyrker jorden og gjeter kveg. 
Filmen er også en original vri på gutt-hund-historien. 
I Arlos verden er det nemlig mennesket som er hunden. 

Mellom to stoler 

Filmens største problem er at den ikke greier å bestemme seg for hva den skal være. 
En søt historie for de minste eller et tøft eventyr for større barn? 
Deler av handlingen er naiv, mens andre deler er voldsomme med mange skremmende scener. 
Resultatet er at den er for skummel for de minste, og for barnslig for de større barna. 
De tøffeste av de yngste barna vil nok oppleve filmen som et fargerikt eventyr. 
Den er litt skummel, så det kan nok være fint med en voksen hånd å holde. 

Det hører med til historien at det har vært to regissører involvert, og det er aldri et godt tegn. 
I 2013 ble Bob Peterson erstattet av Peter Sohn. 
Det Hollywood kaller kreative uenigheter kommer godt til syne. 
Den havner dermed mellom de berømmelige to stolene. 

Hvor er humoren? 

Et annet element som savnes, er Pixar-filmenes fabelaktige humor. 
Her er ikke vitsene morsomme. 
De er forbløffende platte, enkle, forflatet og består mest av enkel slapstick-humor. 
Scenen hvor de to vennene spiser gjæret nedfallsfrukt og blir høye, er filmens festligste sekvens. 

Sammenlignet med fjorårets Innsiden ut og moderne klassikere fra T oy Story (1995) til Up (2009), er Den gode dinosaur en stor skuffelse. 
",0
"Makeløst intelligent portrett av gåten Steve Jobs
«Steve Jobs:» 
Her kommer man vesentlig dypere i gåten Steve Jobs enn filmen «Jobs» gjorde i 2013. 

Walter Isaacsons bok om Steve Jobs er fornøyelig lesning og gir et bilde av en idérik særing som ble drevet av mørk energi som tilsynelatende aldri slo seg av og som hele tiden fornektet Pippis livsvisdom om at den som er veldig sterk, også bør være veldig snill. 

Mange eksempler fra boken tyder på at Jobs var ensom og skruppelløs på en ganske fascinerende måte. 
Omtanken han hadde for produktene han var med å skape, strakte seg overhodet ikke til menneskene rundt ham. 
Hvis han skulle respektere dem, måtte de på et eller annet tidspunkt ha gjort noe eksepsjonelt. 
Selv da var det ikke sikkert vennskapet holdt. 

Han var full av demoner, og både boken og Danny Boyles nye film forsøker å knytte de mørkeste av dem til det faktum at Jobs ble adoptert bort ved fødselen – først til noen som leverte ham tilbake, og deretter til ekteparet Jobs. 

Verdens beste dialogskriver 

For tre år siden kom Joshua Michael Sterns film Jobs . 
Den tar for seg oppstarten av Apple på 70-tallet og går frem til lanseringen av Ipoden i 2001. 
Det er en småmorsom, men klossete film som Danny Boyles Steve Jobs med manus av alltid imponerende Aaron Sorkin fullstendig feier av banen. 

Sorkin er antagelig best i verden på å skrive dialoger hvor folk går i korridorer og lirer av seg replikker som er ekstremt mye smartere enn folk som går i korridorer vanligvis kommer på. 
Det funker, men kan også bli påfallende og i smarteste laget. 

I denne filmen klarer han noe av det samme som han fikk til med Facebook-filmen The Social Network (2010), bare at denne gangen lodder han vesentlig dypere. 
Og Danny Boyle holder seg regimessig på matten og lager et både menneskelig og visuelt sett edruelig portrett som flere ganger blir direkte makeløst. 

Fassbender er lysende 

Den bærende ideen, som er misunnelsesverdig god, er å følge Jobs i minuttene før offentlige presentasjoner ved viktige korsveier i karrièren hans. 
Persongalleriet er begrenset til hans personlige assistent (Kate Winslet), sjefen som sparket ham fra hans eget selskap (Jeff Daniels), Steve Wozniak (Seth Rogen), som var det tekniske vidunderet som gjorde Apple mulig), samt Jobs datter Lisa. 

Jobs selv spilles helt lysende av Michael Fassbender, som i disse dager løper rundt i villaer i Madserud allé og gestalter Harry Hole. 
I sjangeren biografisk film er det sjelden man kommer så tett på noe som kanskje er en slags sannhet som Sorkin, Boyle og Fassbender gjør her. 
",1
"Propaganda for Snåsamannen
Kjenner du noe nå? 
Nå da? 
Men dette kjenner du vel? 

Man forventer ikke en nøytral eller saklig tone fra Margreth Olin. 
Hun er en filmskaper som vil bevege verden med sine prosjekter. 
Olins forrige film handlet om mindreårige asylsøkere. 
Der taler hun deres sak med stort engasjement. 
Men arbeidet med 

var så tungt og trøstesløst at hun etterpå trengte et håpefullt tema. 

Det forteller Margreth Olin i en liten prolog i Mannen fra Snåsa. 
Det er Joralf Gjerstad selv som har stilt henne spørsmålet: 
Hvorfor kom du egentlig hit? 

Stort intervju: 

Vi blir altså kjent med filmskaperens intensjon fra starten av. 
Premisset er klart. 
Prologen inneholder dessuten en fortettet og dramatisk scene, der Olin mottar en telefonbeskjed om at kjæresten hennes har fått blodpropp og er innlagt på sykehus. 
Scenen er autentisk — kamera stod på av helt andre grunner. 

Forventet lykkerus 

Hennes åpenhet er en styrke for Mannen fra Snåsa . 
Men denne viljen til en ""lys historie"" skal også vise seg å slå tilbake på filmen. 
Den skyver pasientene inn i en posisjon der de vanskelig kan ende opp med noe annet enn en lykkerus etter besøket hos Joralf Gjerstad. 
Det vil så å si bryte med konseptet om de ikke føler takknemlighet. 

Les også: 

Dette særegne forventningspresset er stort nok i alle typer helbredelsessammenhenger. 
Men det blir ekstra påfallende når helbredelsen i tillegg skal dokumenteres i en film med så opplagte føringer. 
Med regissør og fotograf på plass i rommet, blir pasientene også en slags realityskuespillere. 

Å kjenne varmen på befaling 

Det er ikke Joralf Gjerstad selv som har valgt ut pasientene. 
I en tekstplakat får vi beskjed om at han ikke engang vet hva som feiler dem. 
Gjerstad sluttet egentlig å behandle folk i 2009, men gjør i 2014 et unntak i anledning filminnspillingen. 

Slik gikk det da Aftenposten møtte Snåsamannen: 

Alle pasientene presenteres for oss i egne intervjuer. 
De forteller sin historie og filmes ute i naturen eller på rommet sitt på Snåsa hotell. 
Aldersspennet er stort, de kommer fra ulike deler av landet og lider av vidt forskjellige plager. 

Men når de føres inn i rommet til Snåsamannen, blir de underlig like. 
Faktisk er disse scenene ganske monotone. 
Gjerstad tar på pasientene med sine varme hender og stiller de samme spørsmålene på nytt og på nytt: 
Kjenner du noe nå? 
Dette kjenner du? 
Nå da? 

Til og med de som benekter å føle noe fra starten av, begynner etterhvert å nikke bekreftende. 
I en kritikkverdig scene bryter Olin selv inn og overtaler en pasient til å gå tilbake til Gjerstad etter at den svært syke kvinnen har forlatt behandlingen uten resultat. 
Regissøren tvinger frem et harmonisk resultat. 

Et lykkelig par 

De mønsterpregede forløsningsscenene står i sterk kontrast til et knippe scener med ekteparet Gjerstad. 
Joralf og Signe fremstår som et genuint lykkelig og dedikert par. 
De tuller, kysser og smetter inntil hverandre med en ømhet det er sjelden å kunne fange på film. 

Ingeborg Sennesets kommentar da filmen ble tildelt over 900.000 i støtte: 

Så er da også Mannen fra Snåsa filmet av den dyktige Øystein Mamen ( Mot naturen , De nærmeste , Fjellet ). 
Han utfyller dessuten pasientscenene med nydelige utendørsopptak fra bygda. 
Det kan være en liten gruppe hester eller en lokal guttunge som sykler på bare bakhjulet fra den ene enden av lerretet til den andre. 

Skal man så tro på Snåsamannens helbredende kraft? 
Margreth Olin forsøker altfor hardt å overtale oss til det. 
Dermed handler Mannen fra Snåsa mer om hennes vilje enn om hans evner. 
",0
"Jakob Oftebro briljerer i «Gullkysten»
Oftebro leverer en kraftprestasjon i hypnotisk mareritt. 

En ung, hvit mann blir rodd i land av sterke, svarte menn. 
Året er 1836, stedet er Dansk Guinea i det som i dag heter Ghana. 
Den danske gullkysten var et sentralt sted for kjøp og transport av slaver. 

I 1792 utstedte Christian VII en forordning som forbød «neger-handel». 
Danmark-Norge ble det første landet som forbød salg av slaver. 
Det kan vi klappe oss på skulderen for, men virkeligheten i hjertet av Afrika var en helt annen. 

Fascinerende kontraster 

Den danske filmen Gullkysten tar for seg et dystert kapittel i vår historie med kløkt og finesse. 
Historien er ikke så komplisert og fikk meg til å tenke på Joseph Conrads Mørkets hjerte (1902). 
Den hvite manns møte med fremmede kulturer er ikke noe å se tilbake på med stolthet. 
Gullkysten kunne blitt et klassisk, historisk drama, men styrer unna. 

Mannen i båten heter Wulff (Jakob Oftebro), en ung botaniker som skal bygge opp kongens kaffeplantasje. 
Han er naiv, uskyldig og nysgjerrig. 
Historien som utspiller seg er dramatisk, og regissør Daniel Dencik maler den frem ved hjelp av sterke kontraster og fascinerende, men til tider bisarre, tablåer. 

Det er ikke bare de innfødte Wulff føler seg fremmedgjort overfor. 
Det gjelder også de andre danskene der: 
Deres brutale utskeielser, det nedsettende menneskesynet og den dype forakt for lover og regler. 
Dette står i sterk kontrast til det optimistiske menneskesynet til stedets misjonærer. 
Wulff oppdager at det ulmer under overflaten. 

Fabelaktige bilder 

Vil du ha et klassisk drama, er det ikke sikkert Gullkysten faller i smak. 
Den er dvelende og poetisk. 
Historien fortelles i små scener med en fortellerstemme som delvis siterer den virkelige Wulffs nedtegnelser. 
Martin Munchs bilder er fabelaktige. 
De er uvirkelige i sin skjønnhet og desto mer virkningsfylte når mennesket viser seg fra sin mest groteske side. 

Dencik har et godt øye for visuelle detaljer. 
En båttur inn i jungelen med innfødte kledd i danske militæruniformer. 
De rikes fest som sklir ut i tøylesløshet og vold. 
En slave spiller Schubert på fiolin midt inne i jungelen. 

Det er en bisarr, absurd og manisk feberrus. 
Det arrogante og imperialistiske menneskesynet kommer skremmende godt frem. 
Gullkysten er et ubehagelig mareritt, og det skal det være. 
Gjennom det hele, som et hypnotisk brus av blod, pulserer musikken til Angelo Badalamenti, kjent fra filmene til David Lynch. 

Oftebro er super 

Den som bærer hele filmen er Jakob Oftebro, som leverer en kraftprestasjon. 
Det er ikke bare de kroppslige forandringene, som forøvrig er De Niro verdig, som imponerer. 
Det er blikket, ja, hele fremtoningen hans. 
Fra det uskyldige til det desillusjonerte. 
Fra håp til desperasjon. 
Oftebro er super. 

Gullkysten kunne med fordel hatt et strammere fortellergrep. 
Noe av det fortellerstemmen lirer av seg, fremstår i dag som tatt ut av en selvhjelpsbok om naturens mystikk. 
Likevel er filmen en fascinerende og besnærende reise ned i galskapen og inn i de mørkeste avkroker av sjelen. 

Nå gjør Jakob Oftebro suksess i Danmark. 
Slik har det ikke alltid vært. 
Les hele historien her. 
",1
"«Mine beste dager:»En veldig fransk dannelsesreise 

En livsbejaende oppvekstfilm om den unge mannen som både følsom og hardhudet forfører. 

For dem som har fulgt fransk film nøye vil navnet Paul Dedalus fremkalle minner. 
Det var regissøren Arnaud Desplechins alter ego i hans debutfilm, My sex life … or How I Got Into an Argument (1996), som også ble Mathieu Amalrics gjennombrudd som skuespiller. 

I denne nye filmen møter vi Amalric i den samme rollen, men noen år senere, når han er blitt klokere – og bitrere. 
I starten introduseres han som en gåtefull skikkelse som tas inn til avhør av politiet på en fransk flyplass, og jeg trodde et øyeblikk at Desplechin hadde laget et spiondrama. 

Men avhøret er bare en unnskyldning for å kunne vende tilbake til Dedalus oppvekst og overgang til voksenverdenen – til før My sex life utspilte seg. 
Og da er det Quentin Dolmaire som spiller ham. 

Melodrama i parentes 

I denne forløperen er det ungdomstiden og kjærlighetens mysterier Desplechin vender tilbake til, og han gjør det med sitt spesielle øye for dysfunksjonelle familier. 
I åpningsscenen ser vi Paul som 12-åring true sin mor med en kniv, hvorpå moren kort tid etterpå tar sitt eget liv og faren går inn i en tung depresjon. 

Når jeg likevel kan fortelle at dette er en av Desplechins mest oppløftende filmer, så skyldes det måten han har skrudd sammen universet på. 
Dette er en film der melodramaet settes elegant i parentes, og Desplechin leker seg med poetiske og vittige digresjoner og fabuleringer om ungdommelig kjærlighet. 

Paul er en romantiker som forsøker å heve seg over omstendighetene, og med sin veltalenhet og oppriktighet kommer han et stykke på vei. 
Han er på mange måter en klassisk litterær outsider på dannelsesreise – i en scene ser vi ham lese Stendahls roman Rødt og Sort der en annen ung fransk helt forsøker å håndtere kjærligheten. 

Kjærlighet som hjemsøker oss 

Pauls store kjærlighet er den jevnaldrende og drevne Esther, spilt av nykommeren Lou Roy-Lecollinet. 
Hun utfordrer ham til noe som iblant fortoner seg som en kynisk lek med følelser, men som snart blir langt mer alvorlig. 
De inngår en pakt som åpner for romanser med andre, men dette storsinnet varer selvsagt ikke lenge. 

På noen måter er dette en typisk fransk affære, men Desplechin er ikke interessert i kjærlighetsintrigene. 
Det er isteden denne spesielle fasen av livet han ønsker å skildre, overgangen fra tenårene til voksenlivet, når man fortsatt er nærsynt men begynner å ane konturene av hvor komplisert kjærlighetslivet er. 
Men han fremstiller det ikke som noe man nødvendigvis vokser seg fra. 

Vil bli husket lengre enn de fleste 

Noen vil huske Desplechins En Julefortelling som gikk på norske kinoer i 2008. 
Den var hans Fanny og Alexander, mens denne filmen er mindre storslagen og beveger seg mer i ytterkanten av familien. 
Vi følger Pauls perspektiv som Desplechin noen ganger snevrer inn til et ”tittehull” vi kan se gjennom. 

Han lar også skuespillerne se inn i kamera, og noen ganger snakke direkte til oss, som for å bryte med forestillingen om oppveksten som noe hermetisk lukket og avklart. 
Ungdomstidens kjærlighetsaffærer kan hjemsøke oss på overraskende måter senere i livet, konstaterer Desplechin, og levendegjør dem med filmatisk mesterskap og en leken gjendiktning av særlig 80-tallets ytre visuelle trekk. 

Det er befriende å se en film av en ledende europeisk filmkunstner som kan gi oss noen nye, spennende ansikter. 
Amalric er skjøvet i bakgrunnen til fordel for et knippe unge og uprøvde skuespillere som overbeviser stort. 

Dolmaires hovedrolle er ment å være både romantisk og hardhudet på samme tid, en utfordrende oppgave han løser med letthet. 
Roy-Lecollinet må være årets funn i fransk film, med en rolle der hun helt uanstrengt veksler mellom det grusomme (i kjærlighet) og det inderlige. 

Muligens er det alle de ukjente ansiktene som gjorde at filmen ikke fikk være med å kjempe om Gullpalmen i Cannes, noe som skapte en viss oppstandelse i Frankrike. 
Men Desplechin kan trøste seg med at denne lavmælte filmen vil bli husket lengre enn de fleste filmene som deltok i hovedprogrammet. 
",1
"«Creed:»Arven etter Rocky lever videre 

Sylvester Stallone fortjente sin Golden Globe-pris 

På kveldstid deljer Adonis Johnson (Michael B. Jordan) ut sin frustrasjon i bokseringen. 
På dagtid har han en trygg hvitsnipp jobb i et finansfirma. 

Adonis er ikke hvem som helst. 
Han er sønnen til Apollo Creed, som var Rocky Balboas (Sylvester Stallone) motstander fra den første Rocky -filmen (1976). 
En dag får Adonis nok, og flytter til Philadelphia for å overtale den pensjonerte Rocky til å trene ham. 

Rørende og morsom 

Creed er en film som fører arven og tonen fra de første Rocky -filmene videre med verdighet. 
Det er mange elementer fra den første filmen som også er med. 

Den hyller og respekterer sitt opphav, og bringer morsomme gjensyn med både den grå joggedressen, trappene ved Philadelphia Museum of Art og Mickey's Gym. 
Først og fremst er den en historie om en ung mann som må finne veien ut av sin fars skygge. 

Hvis du ikke er veldig interessert i boksing som sport, kan nok de mange treningsscenene bli langtekkelige og mange. 
Creed er på mange måter en lang treningsfilm, men det som gjør den både rørende og vel verd å se, er skildringen mellom den unge og ivrige mannen og den aldrende Rocky Balboa. 
Dialogen dem imellom, humoren og vittige kommentarer er det som holder historien i gang. 

Stallone i sentrum 

Michael B. Jordan er solid i ringen, men det er fortsatt Sylvester Stallones som er historiens episenter – selv om han ikke går i bokseringen. 
Stallone er veldig morsom. 
Han bærer filmen som eksbokseren, som ikke kan motstå sjansen til å trene sønnen til sin gamle venn. 
Rollen som mentor kler ham. 
Historien med en gammel, gretten gubbe og ung jypling er klisjefylt, men her er den løst med respekt. 

Scenene fra bokseringen er både rå og brutale. 
Her spruter blodet, og du hører hvert slag som treffer huden. 
Spesielt er finalekampen spennende. 
Så får vi bare leve med at Creed i perioder er overvettes sentimental og heroisk. 
",1
"«The Hateful Eight:»Tarantinos blodige revisjonisme 

Tarantino både hyller og radbrekker westernmytologien i denne blodige hybriden som gjør seg best på 70mm-projektor. 

Jeg er blant dem som ofte har opplevd Tarantinos bruk av n-ordet som overdrevent, nesten parodisk. 
Det har utløst mye harme og debatt, men har tilført filmene hans lite av ekstra verdi. 
Men i den forrige filmen hans, Django Unchained , skjedde det noe: det var som om hans politisk ukorrekte kjærlighet til afroamerikansk kultur fant et nytt spor gjennom det amerikanske slaveriet og helten Django. 

I hans nye westernfilm, som utspiller seg noen år etter den amerikanske borgerkrigen, går han enda dypere og mer brutalt til verks i sin fremstilling av rasisme og vold. 

Strålende spill 

Som i debutfilmen Reservoir Dogs er rammene for dramaet trange og klaustrofobiske, selv om visningsformatet er uvanlig bredt (mer om 70mm-formatet senere). 
Vi blir med i westernfilmens mest kjente klisjé, diligencen, som innhentes av en snøstorm i Wyoming og må søke en nødhavn i et vertshus på snaufjellet. 

Her blir ”åtte hatefulle” innestengt i stormen, og de er alle kjente western-stereotyper og ansikter fra Tarantinos filmografi: 
Samuel Jackson og Kurt Russell spiller dusørjegere som blant annet inngår en allianse om å passe på den lovløse Daisy, strålende spilt med få replikker av Jennifer Jason Leigh. 

Tarantino om filmen: 

Med seg i diligencen har de mannen som hevder han er den nye sheriffen i byen de er på vei til, og inne i vertshuset venter fire like uutgrunnelige, væpnede menn som også har søkt tilflukt, deriblant Tim Roth som engelsk revolver-gentleman og den uforlignelige Bruce Dern som tidligere sørstatsgeneral. 

Agatha Christie-plott 

Det tar ikke lang tid før vi innser at ikke mange av dem vil komme levende ut, om overhode noen, og Tarantino tar seg god tid til å bygge opp spenningen. 

Som vanlig er det dialogen som lenge holder volden på avstand, lange remser av grandiose og vittige replikker der Tarantinos spesielle ordkunst kommer til sin rett, mens vi alle venter på det uunngåelige. 
Nedtellingen kan minne om et Agatha Christie-plott der Jackson på et tidspunkt inntar rollen som en slags Poirot. 

I klassiske amerikanske westernfilmer, som Tarantino er så influert av, hendte det at svarte skuespillere fikk medvirke. 
Men de ble aldri utsatt for brutal behandling, og var som regel pyntelig bakgrunnsfyll. 

Tarantino hyller på ene siden disse klassiske westernfilmene til John Ford og Howard Hawks, samtidig som han radbrekker denne arven ved å la rasismen bli en uløselig del av den. 
Jacksons replikk om at en svart mann bare er trygg om hvite menn ikke bærer våpen vil garantert få en spesiell resonans i disse tider når svarte menn i USA skytes av hvite politimenn. 

Tett fortalt 

I sine beste øyeblikk er dette glitrende filmkunst, der Samuel Jackson gjør sin kanskje beste rolle siden Pulp Fiction og kan briljere på en måte han ikke fikk anledning til i Django Unchained . 
Tarantino griper her inn i samtiden som aldri før – av alle ting med en western! – ved å la den amerikanske voldsimpulsen få frie tøyler og vise oss rasismens røtter. 
Men det er samtidig stunder der det røyner på for min del, og volden blir en uoverstigelig pøl. 

Det er selvsagt umulig å forestille seg en Tarantinofilm uten vold, det er som en Woody Allen-film uten storbynevroser eller en Ingmar Bergman-film uten tvil. 

Mens han tidligere har vist en viss beherskelse, holder han her ingenting igjen og dveler unødig lenge i de mest sadistiske scenene. 
Det er en svakhet ved en film som ellers er ekstremt tett og medrivende fortalt, tross sine tre timer. 

Mer av alt i 70mm 

De fleste vil måtte nøye seg med å se filmen digitalt projisert på vanlige kinoer. 
Det er synd. 
Jeg så den digitale kinovisningen før jeg så den i 70mm på Cinemateket (der filmen vises i formatet i januar og februar). 

Mer om 70mm: 

Det var som en ekstra hinne ble tatt vekk fra lerretet; fargene og kontrastene ble sterkere, det ble, kort sagt, mer av alt. 
Tarantino bruker ikke formatet til å vise oss episk natur, som man kanskje kunne forvente, men til å forsterke intensiteten i kammerspillet. 

Ansiktene blir mer levende, du merker tydeligere avstanden mellom rollefigurene og spenningen forlenges. 
Ta deg derfor turen innom Cinemateket, om du har sjansen. 
",1
"«Tale of Tales:»Burlesk, grotesk og makabert 

Fascinerende eventyr for voksne. 

Det var en gang en mann kalt Giambattista Basile som på 1600-tallet skrev ned eventyr i Napoli. 
Hans Il Pentamerone inneholder noen av de første versjonene vi kjenner av eventyr som Askepott og Rapunsel . 
I dag er eventyrene pastellfarget av Disneys harmløse og romantiske univers. 
Det er derfor befriende å se en film som tar det burleske, blodige og groteske på alvor. 

Absurd og bisarr 

Regissør Matteo Garrone slo gjennom med den brutale mafiafilmen Gomorra (2008), som Aftenpostens anmelder ga terningkast 6. 
Tale of Tales er noe helt annet. 
Her fortelles de fantastiske historiene med en dose magisk realisme, et snev av Terry Gilliams absurditet, et pust av Guillermo del Toros skrekkelige univers og et hint av Peter Greenaways bisarre tablåer. 

Går fortsatt på kino: 

Historien tvinner tre forskjellige eventyr inn i hverandre. 
Jeg skal ikke avsløre for mye, men du møter barnløse dronninger, gigantiske sjømonstre, jomfrufødsler, vakre prinsesser, troll og en konge som elsker en loppe! 

Ikke eventyr for barn 

Det spares ikke på effektene. 
Kostymene er påkostet, landskapene fascinerende og slottene steder du får lyst å besøke på tross av det skumle som lurer i eventyrenes skyggeverden. 
Scenen hvor den barnløse dronningen, spilt av Salma Hayek, slafser i seg et monsterhjerte, summerer opp eventyrenes makabre og groteske karakter. 
Det er en påminnelse om at de ikke alltid har vært for barn, og det er heller ikke denne filmen. 

Garrone har laget en vakker, visuell lek av farger og flotte komposisjoner. 
Eneste minus er at han kanskje er litt for opptatt av å male lerretet med farger og eventyraktige landskaper. 
Han burde gitt selve historiefortellingen litt mer oppmerksomhet. 

Det største problemet er at de tre historiene ikke har så mye med hverandre å gjøre, og det virker litt påtvunget at han forteller dem som en historie. 
Kanskje hadde de fungert enda bedre som tre adskilte historier siden han ikke greier å samle alle trådene før rulleteksten. 

Karneval 

På tross av det, har regissøren blandet humor og horror på en herlig måte. 
Filmen er snål, rar, fantasifull, kreativ, og langt unna de dagens klassiske eventyrfilmer som Ringenes Herre . 
Her bygger han på karnevalstradisjonen, og gir et skakkjørt bilde av en middelalder på vrangen. 

Skjønnheter og monstre, magi og realisme lever side om side i en verden full av kontraster. 
Eventyr byr nødvendigvis ikke på de mest helstøpte personlighetene, men mer på arketyper og eviggyldige tema. 
En mors kjærlighet, higen etter skjønnhet og heltemot er noen av disse temaene. 

Matteo Garrone har lykkes i å lage et makabert eventyr som føles mer mytisk enn fantastisk. 
Det er en fantastisk fabel full av morsomme innfall og forførende bilder. 
Den får deg til å le, og i tillegg er den en anelse skremmende før eventyret er snipp snapp snute. 
",1
"«Einars forsvinningsnummer:»Tankevekkende om det skjøre livet 

Denne filmen kunne være reseptbelagt. 
Den bør tilbys alle som søker mening og trøst når motløsheten når. 

Hvordan takler du legens nådeløse beskjed om at du har kreft? 

Einar Lunga begynner å gå. 
Han reiser til Spania for å vandre i pilegrimenes fotspor. 
Mil etter mil. 
Han tar turen til Vestlandet, ifører seg sine fjellstøvler, sin ryggsekk, griper vandrestaven – og går og går. 

Sikker sans 

Vandringen gir ham tankeflukt. 
Rom for refleksjon. 
Han fascineres av sitt eget forsvinningsnummer. 
Gang etter gang. 

Vandringen er stimulerende. 
Den gir perspektiv, åpner en høyere himmel, mellom blodprøver, stråling, venting og konsultasjoner på sykehuset. 

Prostatakreft med spredning er tøff diagnose. 
Den kan lamme, den kan paralysere. 
Eller den kan mobilisere alt du rår over av mot og overlevelsesevne. 

Einar Lunga makter å mobilisere. 
Psykologen skriver en sang om at man kan gå av seg alle sykdommer. 
Sangen «Å gå med seg selv» blir et musikalsk verktøy til å fordøye de store, dramatiske endringene i kropp og sjel. 

Elsa Kvamme er manusforfatter og regissør av denne lavmælte roadmovie om konsekvensene av å leve med en alvorlig sykdom. 
Hun har løst oppgaven godt. 
Med velfungerende tentakler og en sikker sans for mannens tankegang har hun stimulert Lungas fortellerevner.. 

For like mye som at Einars forsvinningsnummer er en film om å bli rammet av kreft, forteller den hudløst om en manns tanker og følelser når hormonbehandlingen fratar ham seksuallivet, manndommen. 

Pasienten, psykologen, vandreren Lunga setter ord på det mentale kaos som sykdommen og behandlingen av den har utløst. 
Han er klok, modig og trassig. 
Tre uvurderlige egenskaper når helvetet bryter løs. 

Respetbelagt 

Jeg tenker at denne filmen kunne være reseptbelagt. 
Den bør tilbys alle som søker mening og trøst når motløsheten når. 

Einar Lungas historie er unik, likevel ikke annerledes. 
På sine vandringer reflekterer han over mannsrollen, religiøsitet, den tøffe barndommen, den befriende flukten og styrken i vår evne til å fantasere. 
Alle vil nikke gjenkjennende til noen av fargenyansene i denne livsveven. 

Derfor er Einars forsvinningsnummer et vellykket forsøk på å smelte sammen poesi og realisme i ett og samme uttrykk. 
Filmen handler ikke om hvordan en mann skal dø, men hvordan et menneske velger å leve. 

Henning Sommerros vakre musikk kler fortellingen. 
Den blir aldri sentimental. 
Heldigvis. 
",1
"«Maze Runner – Ildprøven:»Intens og heseblesende action 

Det skjer ikke så mye, men underholdende er det 

Spolier-advarsel: 
Dersom du ikke har sett den første filmen, men har planer om det, bør du slutte å lese nå! 

Marerittet er langt fra over for våre helter etter at de unnslapp den dødelige labyrinten i den første filmen. 
Det som venter dem på utsiden er en ødelagt jordklode dekket av sand, byer i ruiner og monstre som lurer i skyggen. 

Den andre filmen i serien, som er basert på bøkene til James Dashner, starter der den første slutter. 
De overlevende tror de er reddet, men oppdager kjapt at virkeligheten er mer brutal enn som så. 

Der den første var et slags lukket rom-mysterium med et begrenset antall personligheter, er film nummer to en spennende actionfilm som tar deg med fra det ene klimakset til det andre i et rasende tempo. 

Sitrende spenning 

Filmens univers er en apokalyptisk fremtid, og katastrofen har skjedd for lenge siden. 
Fotograf Gyula Pados bilder av en verden i ruiner er besnærende vakre. 
De danner en dyster, men stemningsfull ramme rundt grusomhetene. 

Men først og fremst er Ildprøven en spennende actionfilm hvor farene lurer overalt. 
Scenene med skrullingene er marerittaktige som et zombieinfisert inferno. 
Akkurat idet du tror du kan puste ut, er det på'n igjen. 
Den er dystopisk, intens og har en sitrende nerve av ekte spenning. 

Et av filmens problemer er at karakterene ikke er mye mer enn stereotyper, men for all del, de er sympatiske. 
På tross at dette er det nesten umulig og ikke la seg rive med. 
Aidan Gillen som sleip skurk er forøvrig aldeles strålende. 

Minimalt med handlingsdriv 

Først og fremst er Ildprøven historien om Thomas (Dylan O'Brien) og om hans vei til å bli helten som skal redde alle. 
Han må avfinne seg med sin skjebne og se ondskapen for det den er. 
Det er en godt brukt strategi i spenningsserier for ungdom fra Harry Potter til Hunger Games, og det fungerer. 

Et annet ankepunkt er at det strengt tatt ikke skjer så veldig mye nytt. 
Historien drives ikke fremover, og du får ikke svar på noen av de viktige spørsmålene. 

Det er en transportetappe mot målet, og regissør Wes Ball kompenserer med mye action. 
På veien gir han deg noen skikkelig skumle øyeblikk, og en underholdende heisatur. 
Da er det bare å vente på den siste filmen i serien, som kommer i 2017. 
",1
"«Everest:»Vis respekt for været og værmeldingene 

Mektig og troverdig om fjellet og folkene som oppsøker det. 

Fjellfilmen er en sjanger som sjelden tjener på at Hollywood tar tak i den. 
Helt fra 30-tallets Tyskland, hvor romantiseringen av det uoppnåelige, farlige og vakre berget gikk hånd i hånd med den øvrige dyrkingen av den storslagne, tyske naturen, har fjellfilmen svært ofte hatt en slagside i retning av søtladen dilldall. 
Spennende, men dumt er gjerne tendensen. 

Galskap for uinnvidde 

Baltasar Kormákur velger en avromantisert fortellervinkel og kommer tett på en forståelse av hva verdens høyeste fjell faktisk er. 
Etter at jeg så den, gikk jeg i et døgn rundt og var takknemlig for at mitt liv stort sett utspiller seg pluss minus hundre meter over havet, for Mount Everest er galskap, og for en uinnvidd er det i tillegg dumskap. 

Og selv om filmen er god, klarer heller ikke Kormákur å få meg til å forstå hvorfor det er så fordømt viktig for folk å komme seg til toppen. 
Luften er for de fleste ikke til å puste i, det er 30–40 minusgrader selv på en mild dag, og en plutselig storm betyr slutten. 

Filmen tar for seg vårdagene i 1996 hvor newzealenderen Rob Halls (Jason Clarke) skal ta med seg betalende klatrere til toppen. 
Det skal flere andre klatrefirmaer også, med det resultat at det er mer folksomt enn noensinne i Base Camp. 
Det er køer oppover fjellet. 

Frykten som drivkraft 

Kormákur gjør mye riktig. 
Han beskriver fjellet renere og naknere enn konvensjonen tilsier. 
Det ligger der bare, mektig og innbydende. 
Han skildrer hvordan landskapet går fra det levende og overdådige grønne, til det golde og dødelige. 
Han har fått med seg skuespillere som skjønner at prosjektet ikke handler om å glorifisere hverken fjellet eller prestasjonene. 

Det handler snarere om frykt og en drivkraft ingen kan sette ord på. 
I scenen hvor de forsøker, ender de opp med å konkludere med at opplevelsen er så mektig at det vil være en forbrytelse ikke å oppsøke den, altså muligens en slags kjemisk tilstand som grenser mot avhengighet. 

Det er godfolk i alle roller. 
Fra House of Cards har Kormákur hentet Robin Wright og Michael Kelly. 
Han har fått med seg Jake Gyllenhaal som en ekspedisjonsleder som lar fjellet ta bolig i seg så til de grader at fornuften forsvinner. 
Emily Watson er stødig, men emosjonell Base Camp-leder. 
Sam Worthington har en stillfaren birolle. 
Josh Brolin er dønn troverdig, Naoko Mori er underlig nok blant de mest givende til tross for at hun er lite med, John Hawkes er stakkarslig rørende og til og med Keira Knightley fungerer godt. 

3D ikke viktig 

Noen få replikker går i retning av: 
It´s now or never!-retorikk, og musikken forsøker i litt for stor grad å bygge emosjoner et par ganger, men utover det er det få feilskjær. 
Clarkes Rob Hall karakter er den mest interessante. 
Sympatisk, veloverveid, trygg, men med gravid kone hjemme og til syvende og sist helt uten kontroll. 
Fjellet gjør uansett som det vil. 

Det å skildre bratthet på film fungerer som vanlig bare nesten, men været og kulden kjøper jeg helt uten videre. 
3D-bruken tilfører for min del ikke noe viktig, men Kormákur skal ha for at han leverer en troverdig beskrivelse av både fjell og mennesker og lar oss forstå at våre norske totusenmetere er alt vi noensinne trenger. 
Dem kan man gå ned fra når man vil, og det er en kvalitet som er mye verdt. 
",1
"«Wendyeffekten»:Lett gangsterhumor uten dybde 

Wendyeffekten har ikke nok av det mørke i seg for å være morsom nok, og blir dermed en lettvekter. 

Hva er det egentlig som skjuler seg bak vinduene i blokkleilighetene på Bøler? 
Vi blir med inn i drabantbyens hemmelige verden, hvor et velsmurt, korrupt svart økonomisk system regjerer i sitt eget lille univers. 
Tematikken og den ytre handlingen er godt kjent: 
Mafiakomedier om hvitvasking og organisert kriminalitet har vi sett før. 

Les vårt intervju med Linn Skåber: 

Det blir trøbbel i paradis når regnskapsføreren av «Bank of Bøler» blir borte, og pengeflyten stopper. 
Når «krakket» inntreffer går plutselig alt skeis. 
Med regnskapsføreren forsvinner også pengelageret, og kappløpet er i gang. 

Karikerte figurer 

Vi møter et stjernespekket lag med norske skuespillere, og persongalleriet er karikert til det ytterste. 
Her får skuespillerne boltre seg i overspill og klisjeer, som til en viss grad fungerer godt, i denne lette komedien. 

Linn Skåber spiller Wendy, Bølers eneste luksusprostituerte. 
Hun opererer i en leilighet med tropisk dekor og en overflod av velour. 
Wendy griper sjansen når hun ser en vei ut av livet på Bøler, og blir en nøkkelperson gjennom filmen.Som en med en personlig forkjærlighet for Oslo-filmer, setter jeg pris på at Wendyeffekten forteller en ny og annerledes historie om Østkanten. 
Filmen er flott rammet inn med bilder av bydelen. 
Vi får et innblikk i hva som kan under overflaten, og man begynner å gruble på hva slags økonomiske systemer som kanskje skjuler seg i virkeligheten. 

Likevel sliter filmen med å stå igjen som en bedre film enn flere andre norske gangsterkomedier de siste årene. 

Forblir en lettvekter 

Filmen er inspirert av virkelige hendelser på Østkanten. 

Den forsøker å være Coen-aktig i stilen, men lykkes dessverre ikke med dette. 
Her kunne man gått enda lenger ned i dybden, og enda lenger ned i folkesjelen. 

Filmen kunne med fordel hatt flere elementer av det mørke og det dystre, det hadde ikke gått på bekostningen av humoren, men derimot løftet filmen. 

Det er heller ingen store skuespillerprestasjoner i filmen. 
De enkle figurene fører til at man mister noe av karakterdybden som kunne gjort dette til en bedre film. 
Filmen har rett og slett ikke nok av det mørke i seg for å være morsom nok, og klarer ikke å røre ved publikum. 

Om man hadde dyrket frem det sære og mørke opp mot den lette humoren, kunne dette virkelig ha blitt årets beste Oslo-film. 
Det er den dessverre ikke, men forblir en lettvekter. 
",1
"«Der vindane møtes:»Gjør deg årvåken for de minste detaljer 

Dramatisk historiefortelling i film som ligner et fotografi i bevegelse. 

Hvor lenge kan du la være å blunke? 
Eller svelge? 
Eller røre på en utstrakt arm? 

Der vindane møtes er full av statister med imponerende kroppskontroll. 
De står som fastfrosset i lange tagninger der filmfotografen er den eneste som beveger på seg. 
Til gjengjeld gjør Erik Põllumaa et fascinerende kameraarbeid. 
Han sniker seg bak ryggen på skuespillerne, zoomer inn på overraskende detaljer, går rundt et hjørne du ikke hadde lagt merke til. 

Det føles som om Põllumaa vandrer rundt i en serie gamle fotografier mens han åpner og tøyer dem i retning av det tredimensjonale. 
Kun en liten rammefortelling er holdt i vanlig spillefilmstil, og dette er filmens svakeste scener. 
Jeg hadde ikke merket meg navnet før, men det viser seg at den estiske fotografen i 2010 jobbet på Kongen av Bastøy, som delvis ble innspilt i Estland. 
Martti Helde debuterer på sin side som langfilmregissør. 

""Sovjetisk holocaust"" 

Der vindane møtes er verdt å se ene og alene for det spesielle formspråket. 
I tillegg forteller de stiliserte bildene en dramatisk historie om det som i rulleteksten kalles et ""sovjetisk holocaust"". 
Det dreier seg om deportasjon av 40.000 mennesker fra de baltiske landene. 
Mange ble regelrett henrettet eller døde av sykdom og sult. 

Filmen følger en liten familie som splittes opp i 1941. 
Far blir internert, mens mor og datter sendes til Sibir. 
Moren, spilt av Laura Peterson, er filmens forteller. 

Den lange monologen hennes består av brev som en virkelig kvinne – Erna Tamm – skrev til sin mann under de mange årene hun slavet i Sibir. 
På stillferdig vis forteller hun om et hardt og fornedrende kvinneliv. 
Brevene er vage i beskrivelsen av de verste ydmykelsene, antagelig for å skåne ektemannen. 
Jeg anbefaler den finske forfatteren Sofi Oksanen for alle som er interessert i det større bildet. 

Historie i svart/hvitt 

Det er et dristig valg å fortelle en 75 år gammel historie gjennom tablåer i svart/hvitt. 
Men det er også et logisk valg. 
Gamle fotografier, brev og personlige notater er tross alt de beste kildene vi har for å leve oss inn i enkeltskjebner. 
Og hvis man først faller inn i filmens meditative tilstand, så vokser opplevelsen av å komme tett på den historiske settingen. 
Og da er det faktisk litt sjokkerende når statistene plutselig blunker eller svelger likevel. 
Det statiske, dokumentariske materialet får menneskelige vibrasjoner. 

Ikke bare fotoet dyrker en historisk korrekthet, filmen har dessuten et besnærende lydspor: 
Mens skuespillerne står bom stille, hører man lyder dette miljøet kunne tenkes å lage i virkeligheten. 
Her er sukk og stille hvisking bak ryggen på fangevoktere, knitring i papir når Erna skriver brev og klipp fra autentiske radiosendinger som eksempelvis forteller at Josef Stalin er død. 
Pärt Uusberg binder lydbildet sammen med enkle, sakrale komposisjoner. 

Der vindane møtes gjør deg årvåken for de minste detaljer i en dramatisk lidelseshistorie. 
",1
"«The Gift:»Intelligent og stilren psykologisk thriller 

Djevelsk plott og godt skuespill 

Det gjør godt å se en amerikansk kvalitetsfilm laget på et budsjett som bare er litt mer enn dobbelt så stort som det en norsk film koster nå for tiden. 

The Gift har ingen effekter eller fiksfakserier, men klarer seg, slik man gjorde i gamle dager, med godt skuespill og en smart historie. 
Psykologisk thriller er en vanskelig øvelse fordi den er avhengig av et eller flere definitive vendepunkter som enten funker eller ikke funker. 
Man skjønner gjerne ting for tidlig eller ender opp i en kavete opprulling hvor alt klumper seg og kommer for en dag. 
The Gift unngår fellene og balanserer godt. 

Spillet er sentrert rundt en trekant bestående av Jason Bateman, Rebecca Hall og Joel Edgerton, som i tillegg til å spille også har regi og manus. 
Bateman og Hall spiller henholdsvis Simon og Robyn som flytter fra Chicago til Los Angeles for å starte på en ny frisk etter å ha opplevd vanskeligheter i forholdet. 
Der møter de Simons gamle skolekompis Gordon (Edgerton) som tilbyr dem sitt vennskap, men som samtidig ser ut til å mangle finslepne sosiale antenner, noe som ganske raskt gjør paret usikre. 

Djevelen er i detaljene 

Filmen utforsker samme landskap som Anna Odells Återträffen ( Gjenforeningen ) fra 2013, men her beskrives langtidsvirkningene av negative maktstrukturer på en mer subtil måte. 
Jason Batemans tilforlatelige og tillitvekkende utseende, samt hans rolige spillestil gjør ham godt egnet for rollen. 

Edgerton har noe Dennis Hopper-aktig over seg der han går rundt med sårede øyne og en generelt uforutsigbar og forstyrrende holdning. 
Men det er Rebecca Hall som er midtpunktet. 
Usikkerheten i livssituasjonen hennes stråler ut av henne, hun vil at alt skal fungere, hun vil så gjerne stole på at verden er god og at ting vil gå seg til. 

Når man begynner å skjønne hvordan ting henger sammen, kommer den fine, djevelske følelsen som kjennetegner gode psykologiske thrillere. 
",1
"En natt i Berlin:Venner som kommer og venner som går 

Imponerende én-tagningsfilm fra Berlin-natten 

En natt i Berlin er en film om de farlige timene da de aller fleste av oss ligger og sover, mens de ufornuftige som ikke gikk hjem fra byen i rett tid, havner på kjøret. 
Spesielt er timene mellom klokken 0400 og 0700 lumske, forstår vi. 

Spanske Victoria (Laia Costa) har bare bodd i Berlin i noen uker og er på vei hjem etter en ensom dansekveld, da hun støter på Sonne (Frederick Lau) og kameratene hans. 
De lukter trøbbel fra første stund. 
Møtet utvikler seg ganske raskt i en foruroligende retning. 

En natt i Berlin heter egentlig Victoria, noe som er en mer presis, om enn kanskje ikke like salgbar, tittel. 
Men det er Victorias enorme behov for sosial bekreftelse som driver historien. 
Hvis hun hadde hatt et normalt apparat for motforestillinger eller vært litt mindre sulten på opplevelser og kjærlighet, hadde fortellingen havarert tidlig. 

Norsk fotograf 

Ryktene har svirret rundt denne filmen siden filmfestivalen i Berlin i vinter. 
Det spesielle er at den er skutt i én lang tagning, noe som naturligvis er dypt fascinerende, fordi alle som har vært i nærheten av filmproduksjon umiddelbart forstår hvor mye planlegging, dyktighet og hell som må til for at noe slikt skal lykkes. 

Fotograf er norske Sturla Brandth Grøvlen, og det er ingen tvil om at han leverer et imponerende stykke arbeid. 

Uten å dra for mye oppmerksomhet i retning av sin egen kamerajobb, klarer han å få karakterene til å leve og historien til å pulsere så langt som råd er i en film som dette. 
Begrensningen ligger snarere i skuespillerne selv og i historien som er ganske gjennomsnittlig når det kommer til stykket. 

Blender ikke 

Lakmustesten i filmer som dette er å spørre seg om historien i seg selv ville ha fenget, løsrevet fra kunnskapen om at den er filmet i én bevegelse. 
Svaret er tja. 

Det finnes scener hvor spillet mellom Victoria og Sonne er tett, troverdig og bevegende, men de er i fåtall. 
Langt de fleste sekvensene er preget av greit, men ikke blendende skuespill. 

Det finnes en grunn til at andre regissører velger å skyte scener igjen og igjen til de sitter. 
Det blir litt som utbryterkongen Houdini. 
Det var fascinerende at han lot seg låse ned i vanntanker og klarte å komme seg løs, men det gjør ham ikke til en bedre mann enn alle dem som lot være å skape slike kunstige hindre i livene sine. 

Suggererende 

På sitt beste er En natt i Berlin suggererende og nær. 
Nils Frahms musikk bidrar i stor grad til det. 
Historien dras langt og har overraskende vendinger, det skal den ha. 
Stakkars Victoria sitter igjen noen erfaringer rikere når lyset kommer. 
Samtidig fører tilblivelsesmåten med seg en slags forsert stivhet i fortellingen. 

Dette er langt fra å være tiårets heist-film, som jeg så at noen har ment. 
Til det er den ikke smart nok. 
Men den har nerve, den ser tøff ut og den er en imponerende sterk jobbsøknad fra alle involverte. 
",1
"Karsten og Petra på safari:Løvefilm som ikke biter 

Litt for nusselig barnefilm. 

Den fjerde Karsten og Petra -filmen er trolig nervepirrende nok for de aller yngste, men for andre fremstår den like nusselig og harmløs som en nyfødt løveunge. 

I sommer fikk drapet på løven Cecil i Zimbabwe internett til å koke. 
Når en omstridt løvejakt setter så sterke følelser i sving hos voksne, er det ikke rart at en kidnapping av en løvebaby på film kan gripe de yngste barna som en klo rundt hjertet. 

Feelgood 

Karsten og Petra på safari er allikevel først og fremst en feelgood-film der både voksne og barn er ekstremt blide og entusiastiske hele tiden. 
Karstens mor (Formoe) er dyrlege og har fått jobb på dyreklinikken Camp Eden i Afrika. 
Dit får også våre to helter og morfar (Nørve) være med. 
Kort tid etter ankomst oppdager Karsten (Søvold-Simonsen) at noen bortskjemte, rike mennesker har kidnappet en liten løveunge for å ha den som kjæledyr. 
Etter at løveungen er ute av klørne til de griske menneskene, er den fortsatt pjusk fordi den savner moren sin. 
Karsten og Petra bruker resten av filmen til å lete etter løvemoren. 

Eventyrlige bilder 

Filmen ser langt bedre og mer påkostet ut enn de tre foregående i Karsten og Petra -serien. 
Mange av scenene i de første filmene var tatt opp innendørs i Ungarn. 
Omgivelsene så unorske ut og skapte et inntrykk av at filmene var laget på sparebluss. 
Denne gangen er filmen nesten i sin helhet tatt opp i Sør-Afrika. 
Publikum kan glede seg over mange og vakre bilder av praktfull natur og ville dyr. 
Selv om det er en glansbildeversjon av et oppdiktet, afrikansk sted som vises, får publikum virkelig følelsen av å være på en eventyrlig reise til Edens hage. 

Musikk uten vinger 

Skuespillerne er karismatiske og energiske, men det er få nyanser i spillet deres. 
Både barn og voksne veksler mellom å bruke innestemme 90 prosent av tiden – og å bruke utestemme når de blir veldig, veldig engasjert. 
I tillegg har manusforfatteren vært for tung på labben i dialogarbeidet. 
De pedagogiske replikkene dominerer, og det gir lite plass til verbal humor som kunne underholdt større barn og voksne. 
Den største skuffelsen er likevel at musikken er uten vinger og fremstår fullstendig ribbet for inspirasjon. 
Melodi Grand Prix Junior-vinner Mathea-Mari synger tittellåten, «Født fri», men melodien og produksjonen er ikke i nærheten av å matche hennes unike talent. 

Sympatisk budskap 

Karsten og Petra på safari har et sympatisk budskap om at ville dyr ikke skal bures inne og at noen mennesker gjør dumme ting fordi de er ensomme eller fattige. 
Selv om filmen er for tam og tannløs for store barn og voksne, vil det helt sikkert være noen treåringer som har kjent spenningens risp i hjertet og må beroliges etter filmen med at det gikk bra til slutt. 
",1
"Jauja:Vakkert, men tomt 

Flott visuelt, men innholdsmessig utilstrekkelig. 

Ikke bare er jeg åpen for filmer utenom det vanlige, men jeg lengter og leter etter dem, og jeg er i utgangspunktet full av varme følelser overfor filmskapere som bryter de lineære fortellerkonvensjonene og forteller langsomt, rart eller baklengs. 
Men det betyr ikke at jeg legger meg på kne hver gang noen forsøker seg på dette. 

Det å bryte regler og eksperimentere er ikke automatisk bra, selv om det ofte kan være interessant. 
Jauja er et forsøk på noe som ikke lykkes. 

Ubegavet barn 

Filmen er som et ensomt, lite barn du får lyst til å holde i hånden og trøste – helt til det viser seg at barnet ikke er så spesielt som man skal ha det til. 
Barnet er snarere ubegavet og du blir usikker på om du skal fortsette å beskytte det eller levere det tilbake til barnehjemmet. 

Jauja er en vakker, men ganske tom film. 
Den er periodevis til forveksling lik noe som er bra, men den avslører seg etter hvert som mer av et posør-prosjekt. 
Viggo Mortensen er den eneste som spiller godt. 
De andre er i varierende grav stive og høyspente, og med bruken av Ghita Nørby mislykkes Alonso helt. 
Han har kledd henne i en slags professor McSnurp-drakt fra Harry Potter-universet og det virker som om hverken hun selv eller regissøren vet hva hun holder på med. 

Form over innhold 

Stilen, fargene og formatet er det mest interessante, men også dette kommer til kort når det etter hvert blir klart at dette først og fremst er form. 
Historien handler om en fiktiv Gunnar Dinesen og datteren hans som en gang på 1880-tallet kommer bort fra hverandre i et karrig strøk av Argentina. 

Filmen insisterer på å være langsom uten å ha nok å komme med til å rettferdiggjøre det. 
En soldatfigur av tre brukes så mye og så tydelig at jeg tenker dette egentlig er oppgave på en filmskole. 
Kanskje fungerer filmen bedre for dem som hverken forstår dansk eller spansk. 
Det kan forklare hvordan filmen kunne få Fipresci-prisen i Cannes i år. 
",0
"Man from U.N.C.L.E:Sjarmerende, men tomt moteshow 

Underholdende og morsom, men av og til direkte smakløs. 

Guy Ritchie har overgått seg selv i overfladisk fjas i filmatiseringen av den gamle 60-tallsserien Man from U.N.C.L.E . 
Den gamle TV-serien var for all del stilsikker, men skal du lage en hyllest, det greit med litt innhold. 

Handlingen er satt midt i den kalde krigen, og atomkappløpet er i gang. 
Inn fra sidelinjen kommer det en mystisk og skummel fiende. 
De to bitre fiendene, Sovjetunionen og USA, må samarbeide. 
To superagenter fra hver sin side av jernteppet skal løse krisen. 
De to møtes for første gang i Øst-Berlin, og det går heller dårlig. 
Solo (Henry Cavill) får i oppdrag å få brakt Gaby (Alicia Vikander) til Vesten. 
Operasjonen går nesten i vasken idet den russiske slåsskjempen Illya (Armie Hammer) blander seg inn. 

Ustrukturert historie 

Historien er relativt enkel, men likevel greier Ritchie å få den til å fremstå både kaotisk og ustrukturert. 
Som i hans Sherlock Holmes -filmer, er det ikke selve historien som står i sentrum. 
Regissøren er mer opptatt av å skape små tablåer med vitser og kommentarutveksling. 
Noen scener fortoner seg som rene moteoppvisninger. 
Absolutt stilig, noen er til og med morsomme, og det hele er veldig gjennomført. 
Det er ikke noe å utsette på tidskoloritten, men det er ikke nok. 

Heldigvis har han tre skuespillere som både er sjarmerende, morsomme, har god kjemi og er pene å se på. 
Henry Cavill får rettet opp inntrykket etter den kjedelige Man of Steel (2013) , og viser at han har nok av karisma. 
Selv om det er klisjéfylt, er det ikke tvil om at motsetningene mellom den sjarmerende amerikaneren og den stive russeren fungerer. 

Torturspøk fungerer ikke 

En scene skiller seg ut og bryter med den slentrende og uhøytidelige humoren som ellers gjennomsyrer filmen. 
I teorien kan man spøke med det meste, men ømfintlige tema må håndteres med finesse. 
Her går Guy Ritchie i baret. 
I en scene havner en av våre helter i hendene til en av Hitlers gamle torturister. 
Scenen bringer med seg et mørke filmen ikke kler. 
Den bryter totalt med den henslengte James Bond-stilen. 
Er det ment humoristisk? 
I så fall er det mislykket og etterlater en besk ettersmak. 

Man from U.N.C.L.E er enkel underholdning, og skuespillerne redder filmen. 
Til tider er den både sjarmerende og morsom, men av og til er Ritchie direkte smakløs. 
",0
"«Agnus Dei»:Hardt prøvede nonner 

Historien er bedre enn fortellingen av den. 

Filmer basert på hendelser under andre verdenskrig møtes ikke sjelden med en slags automatisk respekt - simpelt hen fordi de forteller historier fra krigen, og siden krigen var grusom og lidelsene endeløse, er det som om filmene også krever å bli sett med en nesten kravløs oppriktighet og et stort alvor. 
Noen ganger er dette naturligvis riktig. 

Sist gang en polsk film med andre verdenskrig-tematikk fortjente alle god-ordene den fikk var Pawel Pawlikowskis Ida (2013), om en novise som tidlig på 1960-tallet får vite at foreldrene hennes var jødiske og ble drept av tyskerne under krigen. 

Med polsk-franske Agnus Dei (fransk originaltittel: 
Les Innocents 
- De uskyldige) er jeg straks mer i tvil. 
For det første viser det seg at «basert på en sann historie»-epitetet mer er et slags «inspirert av», og da har jeg i de siste årene begynt å reagere med tilbakeholdenhet. 

Reagerer negativt 

Jeg vil gjerne fortsatt se historier fra andre verdenskrig, men hvis jeg fornemmer at noen har pyntet på dem for å få dem til å bli mer såkalt filmatiske eller helhetlige, reagerer jeg som regel negativt. 
Slik har jeg det med Agnus Dei. 

Historien som fortelles er i utgangspunktet sterk. 
Sovjetiske soldaters voldtekter av sivile mens de rykket frem mot Berlin er velkjent og godt dokumentert, og hvis nonnene i et kloster i Polen opplevde det som skildres i denne filmen, vil jeg vite det. 
Men hvis det som virkelig skjedde bare var nesten bra nok til å bli film, og så har man fylt inn resten, vil jeg ikke ha det. 
Men det er altså meg. 

Andre kan komme til å se en historie om tro, hvor tematiseringen av om gode ting kan komme fra onde handlinger, diskuteres. 
Hva tillater Gud? 
Hvor langt skal man strekke seg i troen? 
For meg er nonnenes forstokkede holdninger så saktmodige at det er vanskelig å se på. 

Rystende voldtektshistorie 

En spesiell svakhet i filmen er forholdet mellom de franske legene Mathilde og Samuel. 
Jeg tror rett og slett ikke på dem. 
Det er dårlig tenkt og spilt og trekker den gode delen av historien ned. 
Likevel ligger det en rystende sannhet bak voldtektshistoriene, og de som ikke kjenner til disse fra før, vil kunne ha nytte av å oppsøke filmen. 

Min manusforfatterkollega Per Schreiner foreslo for øvrig her om dagen at man burde innføre en avgift på religion, for å begrense bruken. 
Det støtter jeg ham i. 
Dessuten burde filmer fra krigen merkes med hvor mange prosent av originalhistorien de inneholder. 
",1
"«Perfekte fremmede»:Slapp selskapslek 

En italiensk middag der ingen er opptatt av maten, men av mobiltelefonen. 

Denne filmen er blitt en enorm kinosuksess i hjemlandet Italia, og jeg lurer fortsatt på hvorfor. 
Jeg kan forstå den umiddelbare attraksjonen: 
Under en vennemiddag bestemmer alle seg for å legge mobiltelefonene på bordet og dele alle innkommende oppringninger og beskjeder. 

Ingen ønsker å gi inntrykk av at de har noe å skjule, selv om de selvsagt har det. 
Denne ideen er det mest interessante ved filmen, og det som har gjort den til en ”snakkis”. 

Problemet er at regissør Paolo Genovese og hans fire manusforfattere ikke makter å trenge særlig dypt ned i denne materien av selvbedrag og løgner. 
Vi møter tre ektepar som alle har noe å skjule, men som forbausende lett lar seg overtale til å delta i selskapsleken. 

Ikke spesielt avslørende 

Det er klart at når du først lager en film om hva mobiltelefonen skjuler av hemmeligheter, så bør det bli en avslørende kveld. 
Det er vertinnen Eva som introduserer leken, og hennes hemmelighet er ikke spesielt sjokkerende, eller interessant: 
Hun har bestilt time for å forstørre brystene. 

Heller ikke ektemannen Roccos hemmelighet er noe mer avslørende enn litt pikant, og slik fortsetter det: én etter én blir middagsgjestene avslørt som løgnere, men på så generelle måter at det egentlig ikke forteller særlig mye om dem. 

Peppe, den eneste som kommer alene, ser ut til å bære på den største hemmeligheten. 
Filmskaperne lykkes i å skape spenning rundt hans ”livsløgn” som vikles elegant inn i kompisen Leles bedrag. 
Det er her det skapes en genuin dramatisk nerve i filmen som hever den over de trivielle og konstruerte problemstillingene. 

Svulstig lydspor 

Hovedproblemet er kanskje at ingen i rollegalleriet fremstår som sympatiske. 
Eva er psykoterapeut og mangler selvinnsikt, Rocco er plastisk kirurg og dypsindig, og disse ”paradoksene” er ment å vekke vår undring. 
Men disse forsøkene på å omgå klisjeene, har en tendens til å forsterke dem. 
Det blir for konstruert. 

Det samme blir Roccos samtale med tenåringsdatteren om prevensjon, et potensielt minefelt for de fleste foreldre. 
Men Genovese stoler ikke på øyeblikket, og kjører på med sentimentalitet og et svulstig lydspor. 
Det er ikke første gangen denne filmen forsøker å fortelle deg hva du skal føle 
",0
"Ny Netflix-serie:Yrke: kidnapper 

Mennesker frarøves frihet, løsepenger kreves. 
«Captive» er Netflix-historien om kidnappingsbransjen. 

Om du blar halvveis ned mot tresifrede kanaler hos din TV-tilbyder, ender du opp med å zappe gjennom et utvalg av dokudrama. 
Det finnes egne kanaler viet dramatiserte dokumentarserier som Air Crash Investigation og I Shouldn’t Be Alive, og nå kaster Netflix seg inn i kampen om seerne. 

Captive tar for seg åtte kjente kidnappingshistorier, fra fengselsopprøret i Lucasville i Ohio via kidnappingen av en Coca-Cola-arving i Brasil til to britiske hjelpearbeideres ufrivillige opphold i en kjeller i Tsjetsjenia på 90-tallet. 

Som TV fra kanaler du ikke visste om 

Episodene er enkeltstående, men felles tema gjør at det går forskjellige røde tråder gjennom serien. 

Intervjuer kryssklippes med dramatiseringer og originale bilder fra nyhetssendinger, så det hele fremstår mer som nettopp TV fra kanaler du ikke visste du hadde, enn moderne dokumentarer som Making a Murderer og The Jinx. 

Dermed gir ikke Captive noen følelse av å komme med store avsløringer, men serien gir like fullt et interessant innblikk i en av klodens verste forretningsgrener, kidnappingsbransjen. 

Fra Tsjetsjenia til Filippinene 

Serien er best når kidnappingsofrene forteller inngående om hva som skjer med dem som mennesker når friheten berøves, og spesielt episoden om Jon James og Camilla Carr i Groznyj gjør inntrykk. 

Ekteparet dro til Tsjetsjenia for å jobbe med krigstraumatiserte barn, men ble kidnappet til en kjeller i hovedstaden. 
De forteller om en hverdag av tortur og voldtekt, men også om hvordan de brukte små triks i hverdagen for å holde sine kidnappere på den positive siden. 

For etter hvert som dagene gikk og de på et vis ble kjent med sine kidnappere, innser de én ting: 
Dette er jo de voksne utgavene av de traumatiserte barna de dro dit for å hjelpe. 

Episoden fra Filippinene, hvor to amerikanske misjonærer ble kidnappet av al-Qaida-sympatisører og dratt rundt i den fuktige jungelen er også god, spesielt når en ivrig filippinsk journalist ender opp med å klare det militæret ikke får til; finne ekteparet langt inne i jungelen. 

Yrke: kidnapper 

De fleste episodene har kidnappingsofrene som hovedkilder, men seriens styrke er at den også varierer over tema. 
Blant annet har Brasil-episoden, hvor Coca-Cola-arvingen Corrine Coffin ble kidnappet på gaten i 1991, et grundig intervju med kidnapperen Ronaldo Monteiro. 

Han vokste opp i fattigdom, og forteller om kidnapping som en helt vanlig yrkesvei, en måte å tilegne seg ønsket rikdom på. 

Dette kombinert med karrière i militæret gjør at han forteller presist og dypt om hvorfor og hvordan kidnappingen foregikk, og gir et sjeldent innblikk i hva som ligger bak avgjørelsen om å ta et menneske fra gaten. 

Langt fra nyskapende eller sensasjonelt 

Betlehem-episoden, som dekker beleiringen av Fødselskirken i 39 dager i 2002, skiller seg også ut med en miks av internasjonal storpolitikk og personlige historier. 

Det blir til en balansert historie fra en konflikt hvor man er vant til å myse etter agendaer bak kilder, intervjuer og påstander. 

Captive er langt fra nyskapende eller sensasjonelt, og har et for vestlig-lenende utvalg av historier og kilder. 
Men serien er en god videreføring av de dramatiserte dokumentarene TV-bransjen har lesset på oss de siste tiårene. 
",1
"Dirk Gentlys dørgende kjedelige detektiveventyr
Dirk Gently’s Holistic Detective Agency er en irriterende påminnelse om at at ikke alt Douglas Adams tok i, ble til komediegull. 

Kameraet sveiper sakte over et hotellrom, hvor kroppsdeler ligger avrevet hulter til bulter. 
Et piano er sønderknust, og taket har noen voldsomt store bitemerker. 
Millardæren Patrick Spring er revet i fillebiter, og datteren hans er mystisk forsvunnet. 
Dirk Gently’s Holistic Detective Agency begynner som en mystisk CSI-historie, før Douglas Adams-genet slår inn med full kraft med sine absurde krumspring og britiske tørrvittigheter. 

For de som ikke husker Adams, var han Monty Python-protesjeen som skrev kultromanserien The Hitchiker’s Guide To The Galaxy. 
Dirk Gently-serien fra BBC America er filmatiseringen av detektivromanene han skrev sent på 80-tallet. 

Detektiv som ikke bryr seg om fingeravtrykk og ledetråder 

Etter den blodige hotellscenen, treffer vi pikkolo og hovedperson Todd Brotzman, storøyd spilt av Elijah Wood. 
Han blir noe motvillig assistent for Dirk Gently, detektiven som foretrekker tilfeldigheter og skjebnen foran fingeravtrykk og ledetråder. 

Gently er en holistisk detektiv som går der universet geleider ham, med et barnslig smil plastret mellom ørene. 
Ja, han er like irriterende som det kan høres ut som, og episodene blir langtekkelige påminnelser om at ikke alt Douglas Adams tok i ble til komediegull. 

Gjentakelseshumor og skli-på-bananskall 

Historien favner et bredt utvalg av typiske Adams-karakterer, noen hentet fra bøkene og noen nyoppfunne. 
Den rappkjeftede politiduoen Estevez og Zimmerfield – hvor kun en av dem kan heve øyenbrynene skeptisk når de forhører – har noen lovende scener før de sklir ut i gjentakelseshumor, mens den stokk dumme snikskytteren Hugo Friedkin er seriens tyggegummityggende skli-på-bananskall alibi. 

Som motsats til Dirk Gently finner vi Bart Curlish, en holistisk leiemorder som lar universet lede henne til mennesker hun skal drepe. 
På papiret et artig alternativ til Dirk Gentlys vimsete etterforskning, problemet for historien er at man håper universet leder henne rett til Dirk Gently så hun kan avslutte hans nærvær. 

Håper hovederpersonen skal forsvinne 

For Dirk Gently’s Holistic Detective Agency er en oppvisning i hvor masete, irriterende og rett frem svakt Douglas Adams’ originalmateriale var. 
I den store kultskyggen av The Hitchikers Guide To The Galaxy gjemmer det seg svak satire, gnålete dialoger og sci-fi bygget på lette løsninger og liksom-parodisk tech-snakk. 
Dirk Gently i TV-form er en flat karakter som spilles ut på hans eplekjekke egenskaper, og Samuel Barnett spiller han sånn sett til perfeksjon som en fyr man bare håper skal forsvinne fra skjermen. 

Fra West Wing og Entourage til Dirk Gently 

Av noen få forsonende elementer med Dirk Gently’s Holistic Detective Agency er gjensynet med Richard Schiff, kjent som Toby Ziegler i West Wing, Her får han litt sårt tiltrengt skjermtid. 
Jade Eshete er også solid som Farah Black, sikkerhetsvakten som skulle passe på milliardæren Patrick Spring. 

Noen forfattere huskes for enkelte bøker heller enn deres samlede produksjon. 
Joseph Heller er for eksempel legendarisk for debuten Catch 22, men det skal godt gjøres å finne noen som kan nevne oppfølgeren fra 1994. 

Dirk Gently’s Holistic Detective Agency er en kjedelig påminnelse om at Douglas Adams bare traff blink én gang. 
Han hadde kanskje svaret på spørsmålet om meningen med livet i The Hitchhiker’s Guide To The Galaxy, men å skrive en detektivhistorie var ikke hans styrke. 
Synd at BBC 
America ikke oppdaget det før de dro det ut over åtte episoder. 
",0
"Det er på tide å legge Jul i Skomakergata bak seg
Snøfall er en ypperlig blanding av NRKs tradisjonelle juledrama og det beste fra moderne fantasy-film. 

NRK oppdaterer julearkivet med Snøfall, en glimrende blanding av gode juletradisjoner, Harry Potter og Legenden om Narnia. 

Vi kan diskutere til vi blir grønne som grinchen om lisensregning eller ARK, men spørsmålene blir ubetydelige sammenlignet med den virkelige prøvelsen for rikskringkastingen: 
Klarer de å lage en julekalender som begeistrer folket, og som kan bli et referansepunkt for oppvoksende generasjoner? 
Underforstått: kan NRK lage en julekalender som gjør at foreldregenerasjoner slutter å mase i sosiale medier om Jul i Skomakergata? 

Rølpete nisse med humørløs assistent 

Ni år gamle Selma mistet foreldrene i en bilulykke da hun var tre år. 
Siden den gang har den venneløse jenta bodd hos det strenge nabopetimeteret Ruth. 
I nissebyen Snøfall, mystisk plassert et sted oppe i atmosfæren, forbereder den rølpete, joviale julenissen Julius seg på høytid. 

Mens nissebarna elsker å samle seg rundt Julius, er den humørløse assistenten Winter oppgitt over manglende oppfølging av hans sirlige dagsplaner. 
Etter hvert oppdager Selma en skjult portal til Snøfall, og hun ser ut til å få endelig napp på juleønsket hun sendte nissen: familie. 

Mørket kunne vært en skummel Mammon-scene 

Rundt dette enkle utgangspunktet – muligens inspirert, men aldri dominert av Harry Potter-serien og Legenden om Narnia – skriver forfatter Klaus Hagerup og døtrene Hilde og Hanne et nydelig fantasy-univers hvor gleder og farer banker på dørene. 

Sommerstedet Hagen er nissens lille fluktsted, mens Mørket – som kunne vært lokasjon for en en hvilket som helst skummel Mammon-scene – er skogen for bitre eks-nisser som har solgt sjelen til mørket. 
Ute på Vidda blåser kulingen stivt, og forsterker landsbyen Snøfall som trygt sted for nissefolket. 

Kunne vært i Disney eller hos Dr. Seuss 

Vidar Magnussen er strålende som den sosialt klossete, selvopptatte julenisseassistenten som lusker rundt i hvit jakke og perfekt knyttet skjerfknute. 

Han kunne sklidd rett inn i en kvalitetshistorie fra Disney eller beriket en Dr. Seuss-fortelling, men med sin pene bergensdialekt, begeistring for cabarét som festmat og karikerte mimikk blir han et vaskekte norsk mareritt for nissebarna og julestemningen. 
Når Winter lar seg friste av Mørkets tilbud om makt og orden, får da også Snøfall spenningsmotoren som trengs for å komme raskt frem til julaften. 

24 dager, 24 episoder - lang vei å gå 

24 episoder er en krevende øvelse for et drama med så tydelig oppdrag som en julekalender. 
Det handler jo bare om å redde julen, så veien frem må bygges av gode karakterer og underholdende sidehistorier. 
Magnussen er stjerne som Winter, men Kjersti Elvik som Ruth overbeviser også stort der hun sitter nesten alene ute i den vanlige verden, med kåpen stramt knappet opp til halsen og manualen Å leve alene som trist lesestoff. 

Hennes skjebne som enslig og ensom i en norsk boligblokk kunne foret norske filmmanusforfattere gjennom store deler av 90-tallet. 
Frisøren Yndis irritasjon over at nissene foretrekker hviteboller foran hårklipp er også en morsom historielinje, og scenene hennes med Winter bygger hans selvbilde som den eneste som kan redde Snøfall fra slurv og slarv. 

Jo mer plass Winter får, desto bedre blir Snøfall, alt solid støttet av et stemningsfullt lydspor fra Kringkastingsorkesteret. 

Rydd plass i julekalenderens Hall of Fame 

De unge skuespillerne, anført av Siri Skjeggedal og Kevin Haugan som Selma og nissegutten Pil, er også et fint kollektiv, men Even Aakre som den eksentriske skolegutten Håkon er den morsomste av de yngste karakterene. 
En smart, bokstavtro nissedyrker? 
Akkurat det julen trenger. 
Det er bare å rydde plass i julekalenderens Hall of Fame til Magnussen og resten av Snøfall. 

Mens The Julekalender skrev seg inn i det norske språket med sin oppfinnsomme blanding av dansk humor og Sør-Trøndersk skråblikk, og Jul i blåfjell satte en ny standard for kommersialisering av julekalenderen, blir Snøfall en ypperlig blanding av NRKs tradisjonelle juledrama og det beste fra moderne fantasy-film. 

Anmeldelsen er basert på 12 episoder. 
",1
"«The Affair»:Sex, løgn og mystiske menn 

Når The Affair blander Festen og Wild Things er serien en perfekt miks av familiedrama og thriller. 

Spoiler: 
Denne anmeldelsen avslører hendelser fra sesong 1 og 2. 

Man kan si mye rart om utroskapsthrilleren The Affair, men kjedelig eller forutsigbart er det aldri. 

Serien som begynte med et forhold, et drap og en forfatter med et ego så stort at det ikke får plass i et fasjonabel bygård i New York er tilbake med sesong 3, og bruker en time på å peke i alle retninger. 

Forfatter Noah Solloway har vært i fengsel etter han tilsto å ha kjørt på og drept elskerinnens eks-svigerbror Scott. 
Nå er han ute på prøve, og har fått et deltidsvikariat som skrivelærer på Princeton-universitetet i New Jersey. 
Han bor hjemme hos sin snille søster og hennes mann, som blir rasende forbannet da Noah arver huset etter søskenparets far. 

Samtidig er Noah for krass med en student, flørter med en fransk gjesteforeleser, og ser en mystisk mann luske rundt ham på universitetsområdet. 
Men hvor er Alison, elskerinnen han fikk et barn med i de forrige sesongene? 
Eks-konen Helen får mye mer plass, både i tilbakeblikk til fengselsoppholdet og i farens begravelse. 

Festen møter Wild Things 

Denne første episoden av sesong 3 viser The Affair på sitt beste og verste. 
Når Noah holder tale i farens begravelse blir serien sterkt familiedrama av dypeste sort, og den mystiske mannen og tilbakeblikkene til hva som egentlig skjedde i fengselet skyver deg fremover på stolkanten. 

Når opprivende Festen-aktig tematikk møter 90-tallets Basic Instinct og Wild Things, da er The Affair noe av det aller beste du kan se på TV-skjermen: eskapisme og kjøkkenbenkdrama hånd i hånd. 

Mister en dimensjon 

Men som vi så ofte i sesong to blir noen av konfliktene for konstruerte. 
Når Noah ender i middagsselskap med studenten han tidligere har kritisert, blir The Affair en runddans av stereotype karakterer og forutsigbare dialoger. 
Det fungerer fint som oppspill til den franske professorens stryking av Noahs forfatterego, men ikke som det dyptpløyende menneskelige dramaet serien kan være. 

Det trekker også ned at hele episoden er viet Noah, i motsetning til tradisjonen hvor episodene forteller samme historie fra forskjellige synspunkt. 
The Affair har fra starten dyrket Rashomon-grepet hvor historien bygges opp av forskjellige synsvinkler, her går de bort fra det og mister en viktig dimensjon. 

Fantaserer Noah, eller er det seriens mest dramatiske øyeblikk? 

Første episode avsluttes også på veldig dramatisk vis, og det er vanskelig å dechiffrere om det er Noah som har mistet grepet på virkeligheten etter år i fengsel, eller om det faktisk er seriens aller mest dramatiske hendelse så langt. 
Episoden snubler her og der, men med nok høydepunkter og ledetråder til at det er umulig å ikke se de neste episodene. 

Som sagt: man kan kritisere The Affair for mye, men aldri for å være uengasjerende. 

Denne anmeldelsen er basert på første episode av sesong 3 
",1
"«Hotel Cæsar» med dyre kulisser og flotte juveler
Den unge engelske dronning Victoria overtar for Aksel Hennie på NRK-søndagen. 

Norske TV-seere har en lang tradisjon for å se historisk drama fra Storbritannia. 
Allerede på 70-tallet samlet Upstairs, Downstairs nasjonen under tittelen Herskap og tjenere, og i senere år har både Downton Abbey og litt oversette Mr Selfridge fungert utmerket som en blanding av historietime og eskapisme. 

Når den engelske serien Victoria nå også tar over søndagstimen til høstsuksessen Nobel, er det flere store sko som skal fylles av en vever liten dronning og hennes lavmælte tyske prins. 

Unge kvinner, maktkamp og en kynisk spindoktor 

De nevnte historiske seriene konsentrerer seg om tiden før og etter første verdenskrig, men Victoria spoler lengre bakover i tid. 
Første sesong er åtte episoder om Dronning Victoria, fra hun ble dronning som 18-åring i 1837 til hun fikk sitt første av ni barn noen år senere. 

I likhet med The Crown, Netflix-serien om Dronning Elizabeth II, handler Victoria om maktkampen som oppstår når unge kvinner overraskende inntar tronen. 

Dronning Victorias regjeringstid er blant de lengste i historien, men hennes nære forhold til statsminister Lord Melbourne og skepsis til den tyske frieren Prins Albert sørget for uro i rekkene både i parlamentet og ved hoffet. 

I motsetning til The Crown, kaster ikke Victoria bort tid på dvelende nyanser. 
Serien skisserer lynraskt og tydelig opp konfliktene, Dronningmoren portretteres som ambisiøs og forsøksvis dominerende, hennes sekretær Sir John Conroy er hoffets kyniske spinndoktor, og mange av tjenerskapet er lurendreiere eller småtyver. 

I denne miksen av egoister og sjakkspillere blir statsminister Lord Melbourne en stabiliserende figur i det rojale kaoset, en viktig støttespiller for den unge dronningen som fremdeles leker med dokker og lar kosehunden Dash spise ved bordet. 

Hotel Cæsar med dyre kulisser og flotte diamanter 

Dessverre forsvinner også spenningen når det kongelige dramaet presenteres så kjapt, og det blir hastig i stedet for hektisk spennende. 
Der Downton Abbey får frem seriøse poeng gjennom lettbent humor og velskrevne monologer, er Victoria overspilt som om vi var i en sykehusserie på ettermiddags-TV. 

Jenna Coleman (kjent for scifi-fans fra Dr. Who) er god i hovedrollen, og Tom Hughes løfter serien når han omsider kommer inn som Prins Albert, men ofte blir scenene rundt dem spilt ut som overtydelig såpeopera. 

En solid kongelig vielse kan smelte de hardeste republikanske steinhjerter, men når Victoria får sin Albert og hoffet sender megetsigende blikk til hverande oppleves det som å se en sesongavslutning av Hotel Cæsar med dyre kulisser og flotte juveler. 

Verken inkluderende eller grundig 

Victoria glimter tidvis til, som når serien beskriver den unge regentens skepsis mot å bli gravid, Chartistbevegelsen eller når Prins Albert engasjerer seg i kampen mot slaveri. 

Men serieskaper og manusforfatter Daisy Goodwin beveger seg alltid videre med en gang noe interessant skjer. 

Dermed blir Victoria verken inkluderende og familiær som Downton Abbey eller historisk tungt som The Crown, men mest en overfladisk fortalt historie om en av Englands mest kjente historiske karakterer. 
",0
"Får Downton Abbey-fansen medisin for abstinensene i The Crown?
Kongen hoster blod, Winston Churchill buldrer og Claire Foy får sitt gjennombrudd i rollen som dronning Elizabeth II i Netflix’ storsatsing. 

The Crown omtales som tidenes dyreste TV-serie og er markedsført som historien om dronning Elizabeth II og hennes 64 år på tronen. 
Etter denne første sesongen å dømme er pengene brukt fornuftig, men at det kun er en serie om den britiske dronningen er en underdrivelse. 

The Crown er en tålmodig fortalt historie om Storbritannias etterkrigshistorie. 

Serien skal følge dronning Elizabeth II gjennom seks sesonger og 60 episoder, men begynner med farens død i 1952. 
Det vil si: 
Kong Georg VI blodhoster seg gjennom halvannen episode. 
Jared Harris gjør et varmt portrett av mannen som ble konge mot sin vilje, men det gir en altfor seig start på serien. 

Når kongen omsider sovner stille inn, vakler den unge Elizabeth usikker inn i rollen som statsoverhode, mens The Crown virkelig finner rytmen. 

John Lithgow stjeler scener som Winston Churchill 

The Crown forteller mange kjente historier. 
Winston Churchills siste år som statsminister er én av dem, og John Lithgow stjeler scene etter scene som den gryntende giganten. 

Videre skildres gemalen Philips rastløse liv i skyggen av dronningen, og den festglade prinsesse Margarets forhold til Peter Townsend presenteres som kjærlighetshistorie like mye som en politisk utfordring. 

Serieskaper Peter Morgan har tidligere tolket historie i Leeds-filmen The Damned United og det politiske dramaet Frost/Nixon, og med The Queen demonstrerte han også et friskt blikk på det engelske Kongehuset. 

Det fortsetter her, og Morgan er ikke redd for å gi dronning Elizabeth II menneskelige egenskaper som sjalusi og selvrettferdighet, mens ektemannen Philip ofte fremstilles som kortluntet og riktig så usympatisk partyprins. 
Claire Foys nydelige spill gjør dronningen til en sympatisk skikkelse, og når serien bruker god tid på å bygge historiene, forstår man også karakterenes reaksjoner og handlinger. 

Med usympatiske egenskaper 

Dronninger og prinser til tross, vi må tilbake til Winston Churchill. 
Peter Morgan vier nesten hele episode 9 til det kontroversielle portrettet modernisten Graham Sutherland malte av den avtroppende statsministeren. 

John Lithgow buldrer, snorker og røyker seg gjennom lange sittinger med maleren, og samtalene dem mellom gjør episoden til sesongens mest rørende. 
Det er en genistrek av Morgan å gi denne hendelsen en hel episode. 

TV-tittere som sliter med herskap- og tjenere-abstinenser etter Downton Abbey får også klødd litt på såret når Elizabeths privatsekretær Alan «Tommy» Lascelles gis rikelig med plass. 
Hans stramme klo, veltrimmede bart og nese for tradisjoner minner oss om at vi ser på en serie fra en annen tid, i tilfelle noen synes dronningen ble for progressiv. 

Sett av en lang søndag 

Peter Morgan tar seg kunstneriske friheter her og der, og spesielt avslutningen på den ellers så briljante episoden om Churchill-portrettet er unødvendig jazzet opp av feilaktige hendelser. 

Som helhet oppleves The Crown uansett som en storslagen og meget vellaget historisk serie. 
Serien nytes best i ett eller to strekk, så sett gjerne av en søndag til en veldig lang afternoon tea med Storbritannia. 

Og ta en stille skål for lille Prins Charles, som avspises med å bli omtalt som en liten jente i sesong 1 av The Crown. 
Han skal vel få sin plass utover i serien. 
",1
"«Vikingane»:I-landsproblemer på 700-tallet 

Hva skjer når en vikinglandsby får en italiensk skuespiller som kreativ leder? 
NRK lager komedie, men lykkes bare delvis. 

I NRKs nye humorserie Vikingane fødes poengene og vitsene av motsetningen som oppstår når det hardbarkede vikinglivet settes opp mot trivialiteter. 

Krigeren som plyndrer og voldtar, men synes det er kleint at han ikke har fått seg hus og kone hjemme i landsbyen. 
Høvdingbroren som snakker avvikende om å være enig om å være uenig. 
Den nyfangede trellen som protesterer på manglende lønn og enda mer fraværende kommunikasjonsflyt på skipet som har brakt ham fra Italia til Noreg. 
Vikingkona som får seg ny mann etter en holmgang, men klager over at hun ikke blir sett. 

Slik går det slag i slag – i overført betydning – med I-landsproblemer i vikingslandsbyen Norheim på 700-tallet, mens en større historie om høvdingen og hans veike bror er en slags rød tråd gjennom sesongen. 

Kreativ leder blant rufsete vikinger 

Enkeltvis fungerer noen av scenene, som da Arvid må lese dikt på parmiddag, eller da trellen Rufus blir utnevnt til kreativ leder. 
Da treffer Vikingane, og organisasjonshumoren rundt Rufus’ nyvunne makt er nydelig parodi på både mellomlederregimer og post-Stig & Stein-samfunnet. 

Trond Fausa Aurvågs sutrete og pompøse Rufus blir seriens beste karakter, et par episoder etter han våknet i Norheim av å bli urinert i ansiktet av to skrattende vikinger. 

I tilfelle du lurer, jada: ansiktsurinering, spyttdrikking og avskjæring av ører får sin del av vitsene her. 

Minner om Asterix 

Rufus kan minne om en god karakter fra Asterix, som er den mest åpenbare fortellingen å sammenligne Vikingane med. 
Begge dyrker humoren i moderne flisespikkeri og utfordringer som legges til en annen tidsalder. 

Serein er derimot aldri absurd nok til å besøke Life of Brian-land, og aldri karikert nok til å havne i Mel Brooks-tradisjonen, men det gjør muligens serien mer svelgbar for et bredt lineært publikum etter Skavlan har kastet kortene på fredagskvelden. 

Vitsene seiler sakte som skip i horisonten 

Dessverre vakler serien på manusfronten. 
Man ser vitsene komme seilende som skip i horisonten, og ventetiden til de kommer i havn blir seig og latterkvelende. 

Som da en trell snakker om hvordan han skal ut og se, myse og glo på verden med sine kjære øyne, og Arvid trener på bueskyting på andre siden av skogen. 
Det er så åpenbart at pilene skal bore seg gjennom trellens øyeepler at du kan hente flere tacoskjell mens det skjer. 

Serien serverer også irriterende anglisismer. 
For eksempel sier Kåre Conradi at en ydmyk Arvid «ikke må selge seg kort», og en trell snakker om at han er «seriøs som kanser». 

Det stokker opp manuset, og for det humoristiske utbyttet er det drepen. 

Det uløste mysteriet 

Vikingane ser lekker ut, det skal NRK ha. 
Sveipende dronebilder av norsk natur, flotte kostymer og mye filming på location gjør serien perfekt for trailerbruk og skryteruller til utlandet. 

Ensemblet av gode skuespillere, fra Silje Torp og Kristine Riis - som er herlig som den klagende vikinghustruen Liv, til Nils Jørgen Kaalstad og Ingar Helge Gimle holder den da også flytende. 

Kanskje de kan sørge for at den får enda en sesong, hvor vi får oppklart det uløste mysteriet: hvorfor heter serien Vikingane når de fleste snakker klingende bokmål? 

Anmeldelsen er basert på 4 av 6 episoder. 
",0
"Skam sesong 2: fra hemmelig nettskatt til nasjonal suksess
Ungdomsserien 
Skam er blitt en braksuksess hos alt fra 15- til 55-åringer. 
Det er ikke nødvendigvis en god nyhet. 

I fjor høst skjedde det noe rart. 
NRK-serien Skam , som var ment å være en smal dramaserie for tenåringer, gikk på kort fra å være en nettskatt for de innviet til å bli en nasjonal seriesuksess. 
Dette kom overraskende på de fleste, for forhåndshypen hadde vært minimal og på lineær-TV var serien gjemt bort på NRK3, samtidig som gullrekka skinte på moderkanalen. 

Det kunne nærmest virke som NRK ikke ville at folk flest skulle få med seg nysatsingen. 
Likevel ble Skam snart et hett diskusjonstema rundt lunsjbordene i landets tusen kantiner, og folk i alle aldere hevdet å kjenne seg igjen i Noora, Eva, Sana, Vilde, Chris, og resten av gjengen på Hartvig Nissen videregående i Oslo. 

Varsellampene ble tent i NRK 

Den snikende suksessen hadde tydeligvis fått noen lamper til å lyse rødt i NRKs presseavdeling. 
Plutselig ble det veldig vanskelig å få ny informasjon, nye bilder og anmelderkopier av neste sesong av Skam . 
Et intervju med seriens manusforfatter og regissør, Julie Andem, i D2 forrige uke, oppklarte langt på vei statskanalens hemmelighetskremmeri. 

I arbeidet med å gjøre serien autentisk og ektefølt for den anbefalte målgruppen (altså 15 åringene), hadde hun stilt som krav at serien skulle få leve sitt eget virale liv, og ikke bloddopes av NRKs vanlige TV-muskler. 
Kravet var for så vidt både smart og gjennomtenkt. 
For ingenting dreper en tenåringstrend fortere enn når foreldrene oppdager den og forteller barna sine at det er kult. 

Mens vi fråtser i forbruksvarer 

Skam har i likhet med andre ungdomsserier som Unge Lovende og Girls et kvinnelig fortellerperspektiv og kvinnelige hovedroller som utgangspunkt, uten at det er blitt en ""jenteserie” av den grunn. 
Men der Girls og Unge Lovende forteller historier om den bortskjemte millennials-generasjonen og deres streben etter selvrealisering, forteller Skam en helt annen historie. 

Dette mente vår anmelder om Unge Lovende: 

Ny generasjon gir nyskapende TV-underholdning 

Her møter vi generasjonen etter millennials. 
Noen kaller dem generasjon Z, noen kaller dem generasjon edge, mens andre har prøvd å gi dem merkelappen iGeneration. 
Disse ungdommene har vokst opp i en verden hvor krig, økonomiske nedgangstider og miljøkatastrofer er en del av tilværelsen. 
Både ansvarsfølelsen og higen etter å påvirke verden i positiv retning er derfor et langt mer naturlig trekk hos dem. 
Disse drømmene, kombinert med arven etter millennials (ikke minst digitaliseringen og individualismen) skaper ikke bare utgangspunkt for en spennende og ikke-ferdigdefinert generasjon, men også nyskapende TV-underholdning. 

Hooking, bussvors og BJ-action 

Så hva er det som gjør at Skam har truffet så bredt, selv mot sin vilje? 
Serieskaper Julie Andem må nok bære mye av skylden for det selv. 
Hennes grundige forarbeid, med alt fra metodiske dybdeintervjuer til langvarige observasjoner av ungdommer i målgruppen, har gitt henne en solid innsikt i hverdagen til dagens tenåringer. 

Dette har gjort Skam-universet autentisk både for dem som opplever det fra innsiden, så vel som alle oss som ser det fra utsiden. 
Manuset er velskrevet og dialogflyten er upåklagelig. 
Det føles aldri kleint og påklistret. 
Tvert imot lirer skuespillerne av seg replikker om hooking, bussvors og BJ-action, med en naturlig selvfølgelighet. 

Oser av selvtillit og sterke meninger 

Skuespillerne skal også ha sin del av æren for at Skam er blitt en stor hit. 
På tross av ung alder og lite erfaring leverer de troverdige og interessante rolletolkninger. 
Heldigvis er tiden hvor man henter inn voksne skuespillere med ungdommelig uteseende for å spille tenåringen heldigvis forbi. 
Skam er også nyskapende på andre fronter. 
Her er det blant annet roller som vi aldri tidligere har sett på norsk TV før. 
Som hijabkledde Sana, som hverken står i veien for å ta innersvingen på storkapitalen, eller jentene i Pepsi Max-gjengen. 

Eller Noora, som oser av en type selvtillit som hører med til sjeldenheten å spore hos tenåringsjenter i TV-serier i dag. 
At sistnevnte skal være hovedperson i sesong 2 lover forøvrig veldig bra. 
Så er det bare å håpe på at Sana blir hovedfokuset i sesong 3. 

Forelskelse, sex, drikking og kroppspress 

Den viktigste grunnen til at serien treffer folk helt opp i midten av 50-årene er nok at selv om serien har en autentisk og troverdig moderne innpakning, er mye av tematikken likevel tidløs. 
Dermed blir den også gjenkjennelig. 
Her får vi servert både forelskelse, sex, drikking, kroppspress, gruppepress og identitetskriser. 
Ved første øyekast kan det kanskje virke som at alt i livene deres handler om å finne den rette russebussen, men egentlig handler serien om noe så universelt som å finne seg selv og sin plass i fellesskapet. 
Det kan også en 39-åring som meg selv kjenne seg igjen i. 
",1
"Hjelp, vi er i platebransjen!
Er Martin Scorseses Vinyl nerderi for platesamlere eller storslått drama for folket? 
Heldigvis begge deler. 

New York 1973: 
I et breialt skyskraperkontor med utsikt utover Manhattan, sitter Richie Finestra. 
Han skal selge American Century Records. 
Strenge tyske oppkjøpere er blitt overtalt, men samtidig truer Led Zeppelins manager Peter Grant med ikke å signere ny avtale med selskapet. 

Fremtiden banker snart på døren i form av rap, disco og punk. 
Akkurat det siste vet ikke Richie når Vinyl starter opp, men gjennom en storm av kokain, hard sprit og solbriller ser han etterhvert at noe er i ferd med å skje. 
Hva skal han gjøre med livsverket, plateselskapet? 

Les om norske platesamleres jakt på den store skatten: 

Vaskeekte stjerner 

Slik starter Vinyl , HBOs nye serie om platebransjen. 
Bak tittelen, som prøver litt for hardt å treffe den nostalgiske tidsånden, finner vi et vaskeekte stjernelag. 
Regissør Martin Scorsese er hoffportrettør for New York med Mafiabrødre , Mean Streets og Taxi Driver , forfatter Terence Winter skrev på The Sopranos og skapte Boardwalk Empire , og historiekonsulent Mick Jagger er rockehistoriens mest ikoniske frontfigur. 
Pluss på et ensemble av karakterskuespillere og sultne talenter, og du kan trygt bruke platebransjens eget uttrykk: superband. 

På tide å kutte kabelen? 

Godt drama eller intern nording? 

Superband skal man alltid være kritisk til, så spørsmålet om Vinyl fungerer som TV-drama melder seg fort. 
Blir det fortalt vektige historier mellom New York Dolls-konsertene, internvitsene om Who’s Next og de tilbakeskuende blikkene på Andy Warhols The Factory? 
Svaret er et ja verdig allsang. 
Ekteskap knirker i sammenføyningene, mafiaen dukker opp som skummel bakgrunn, ansatte på American Century kjemper om nye jobber som i et hvilket som helst firma. 
Og ødelagte mennesker gjør sitt beste for å ødelegge andre mennesker. 

Rock versus rap 

Vinyl glir også sømløst mellomvirkelighet og fiksjon. 
Led Zeppelin backstage i utsolgt Madison Square Garden sommeren 1973 og Kool DJ Hercs første rapfest i en kjeller i Bronx skjedde opprinnelig noen uker fra hverandre sommeren 1973, men er elegant sydd sammen somkontrast mellom dinosaurrockens mest dekadentedager og hip-hopens boblende undergrunnskraft. 
Ved siden av kjente navn kommer fiktive The Nasty Bits (med sønn James Jagger i rollen som frekk frontfigur) og bluesmannen Lester Grimes på scenen, og gir serien flere strenger enn etablert bransjehistorie å spille på. 

Har du hørt disse godbitene? 

Selvopptatt drittsekk 

Bobby Cannavale er solid som Richie Finestra, en selvopptatt og arrogant drittsekk med ett nesebor for kokain og ett for å lukte talent. 
Scenene der han sitter i egne tanker i møter – enten det er grunnet dunkende bakrus eller drømmende kjedsomhet – er knallharde og flotte, og han etableres fort som seriens sentrum. 
Av de mange birollene gnistrer Juno Temple som A & R-assistent Jamie 
Vine mellom alle de høye herrene på kontoret. 
Etter en god, men liten rolle som prostituert i Black Mass , får hun fortjent mye skjermtid i Vinyl . 

Solid drama, men med én innvending 

I begeistringen er det dog en bekymring som melder seg. 
Martin Scorsese er verdensmester på ikoniske scener, enten det er fra barenfra Mean Streets eller kjøkkenet i Mafiabrødre , hvor han mikser musikk, steadycam og belysning til filmøyeblikk vi gjenforteller, dyrker og deler. 
Men etter The Wolf of Wall Street , hvor fragmentert mytologisering skygget for historiefortelling, mister de litt av glansen. 
Det er liksom ikke tall på hvor mange ganger Scorsese skal vise oss menn i dress som snorter kokain og hører på kul musikk. 

For en nasjon hvor David Bowies død blir forsidenyhet og P1s rockemimreprogram P.I.L.S. samler folket på lørdagen, er Vinyl uansett den perfekte TV-serie. 
Bare husk å ikke ha plingfest for hver gang noen legger nesen over pulver eller setter en stift mot vinyl. 

Denne anmeldelsen er basert på episode de fem første av 10 episoder. 
",1
"Farlige forbindelser uten futt
Det er forfriskende med en nordisk TV-serie som blander hverdagshumor og bekmørk krim. 
Men for mange hvileskjær gjør at miksen aldri får full uttelling. 

I Black Widows møter vi tre venninner som er møkkalei sine kjipe og usympatiske ektemenn. 
De har derfor bestemt seg for å kvitte seg med dem en gang for alle. 
På en av deres mange hytteturer sørger de for å rigge til en båteksplosjon, med alle ektemennene om bord. 
Endelig kan de lene seg tilbake med vinglasset og nyte roen sammen. 

Fra ulykke til trippeldrap 

Den harmoniske tilværelsen varer dog ikke lenge. 
Allerede dagen derpå blir det klart at politietterforskerne har oppgradert statusen fra ulykke til trippeldrap. 
De tre kvinnene får dermed sitte svare strev med å dekke over alle spor som eventuelt peker mot dem i den videre etterforskningen. 
Det blir tidlig klart at de tre ektemennene ikke hadde hatt rent mel i posen mens de levde, og for å gjøre situasjonen ytterligere vanskelig dukker det opp både en sekk med penger og noen skumle menn, som kvinnene må hanskes med. 

Kultserien fra 90-tallet er tilbake: 

Nordisk Desperate Housewives 

Black Widows er en svart komedie, eller krimkomedie om man vil. 
Hele veien veksles det mellom munter hverdagskomikk, og mer skumle og alvorlige hendelser. 
Denne kontrasten gir rom for mange absurde øyeblikk. 
Sjangermessig kan serien på mange måter minne om den amerikanske suksesserien Desperate Housewives, hvor klesvask og mord går hånd i hånd. 
Referansen til mer hjemlige serier som Lilyhammer er også til stede. 
Ikke minst når de klossete og byråkratiske politietterforskerne kommer på banen. 

Er det på tide å kutte kabelen? 

Klarer ikke helt å fenge 

Serien er et nordisk samarbeid, og i hovedrollen som de driftige enkefruene finner vi norske Johanne (Synnøve Macody Lund), svenske Rebecka (Cecilia Forss) og danske Kira (Beate Billie). 
Sammen med den norske politietterforskeren Peter Wesselø (Kyrre Hellum) og den svenske politietterforskeren Folke Lundgren (Peter Stormare) utgjør de et solid skandinavisk rollegalleri. 
Likevel klarer ikke serien helt å fenge seerne. 

Altfor mange hvileskjær 

Problemet ligger ikke så mye i selve rolletolkningene, men heller i selve manus. 
Både enkefruene, og de to politietterforskerne gjør en god jobb i sine respektive roller, men har dessverre ikke så mye å spille på. 
Det skumle blir ikke skummelt nok, det morsomme ikke morsomt nok. 
Isteden blir det altfor mange scener som fungerer som hvileskjær, uten å bidra til underholdningsverdien. 
Mangel på kontraster gjør også at den absurde humoren som gjerne fungerer som krydder i denne sjangeren rett og slett uteblir. 
",0
"Stjernelag i ny TV-serie
Super Bowl og Trump 

Standup-komikeren Louis CK overrasker både fans og bransje med den ny serie om barlivet som er både mørk og morsom. 

Forrige uke fikk abonnenter av nyhetsbrevet til Louis CK en tilsynelatende ordinær mail, men innholdet fikk tilhengerne til å sperre opp øynene. 
“Hei sann. 
Episode 1 av Horace and Pete er tilgjengelig for nedlasting. 
Fem dollar. 
Klikk her for å se den. 
Vi håper dere liker den. 
Hilsen Louis"". 
Louis CK har fylt Oslo Spektrum, blitt hyllet for TV-serien Louie, regnes som planetens kanskje beste standup-komiker på 2000-tallet, og så slipper han en TV-serie helt uten forvarsel, rykter eller markedsføring? 
Snakk om å ha kontroll på karrièren og overraske bransje og fans. 

Familiedrama på bar 

Filmet som teater 

Man må likevel ikke tro at Horace and Pete er en lettbent 24-minutters komedie med høylytt publikumslatter. 
Serien ser ut som et teaterstykke som filmet, og hemmelighetene som hvirvles opp rundt bardisken er den danske familiekatastrofefilmen Festen verdig. 
I 67 minutter av dirrende relasjoner og undertrykt bitterhet, er Onkel Pete er den beste karakteren jeg har sett på TV siden Frances McDormand tok Olive Kitteridge til skjermen i 2014. 
Sint, kortluntet, rasistisk av typen hater-alle (jødiske advokater, svarte, homofile) og med en urokkelig tro på at familietradisjoner trumfer jus og lover. 
Alan Alda har vært en sterk skuespiller i flere favorittserier (en CV med MASH og West Wing holder lenge for meg), men her er han bedre enn noensinne. 
Ansiktet utstråler kulde og varme, leveringen av linjene er komisk og dramatisk perfeksjon, og sjelden har uttrykket levd liv passet bedre på et ansikt. 

Horace and 
Pete har tittelen fra en Brooklyn-bar med samme navn, drevet av Horace (Louis CK) og Pete (Steve Buscemi). 
Baren har vært i familienes eie i hundre år, og guttene som er blitt døpt Horace og Pete i familiene har arvet eierskapet til baren. 
Dette synes Horaces søster Sylvia (Edie Falco) er en håpløst gammeldags måte å gjøre ting på, spesielt siden en konfliktsky Horace og mentalt syke 
Pete ikke driver forretningen med nevneverdig suksess, så ved hjelp av advokat og lovverk vil hun overta baren. 
Bartenderen Onkel Pete (Alan Alda) er dirrende uenig, og øser ut alt den gamle kroppen har av eder og galle. 

Blant familiens krangling sitter et utvalg brokete gjester og drikker, diskuterer politikk, drikker litt mer, og serverer klassiske barmonologer. 
Den mest åpenbare referansen er – du har kanskje tenkt tanken allerede – situasjonskomedien Cheers. 
Historiene om Sam Malone og Boston-baren Cheers er et nesten banalt referansepunkt, men selv om Louis CKs TV-referanser stikker dypere, er den ikke til å komme utenom. 

Resten av ensemblet leverer også i en stort sett tett setting. 
Referanser til Donald Trump-nyheter og hvilke quarterbacker som skal starte i Super Bowl viser at serien er spilt inn bare dager før lansering, så det har ikke vært mye rom for å gjøre mange tagninger eller flikke mye på innspillingen. 
Det gjør lyden og det endelige resultatet litt rufsete, men også råere og nærere. 

Ikke svarte skjermer med Louis CK 

Horace Pete er fascinerende, dystopisk, rørende dramatisk, og i noen glimt høylytt morsomt. 
Louis CK har skrevet og regissert, og det virker som han lag for lag skjærer seg inn til beinet av hva han ønsker å formidle. 
Slik blir Horace Pete et naturlig neste nivå i karrièren hans, en fryd for fansen og forhåpentligvis en øyeåpner for nysgjerrige. 
Serien er også en utilsiktet, men artig parallell til svarte skjermer i kjølvannet av Discovery og Canal Digitals millionkrangel. 
Lanseringen av Horace and 
Pete er kanskje ikke den idiotsikre planen for TV-bransjens fremtid, men det viser at smarte folk som Louis CK kan hoppe bukk over pengetellende mellommenn. 
Om noen år er det kanskje eks-TVNorge-komikere som sender nyhetsbrev med ""Hei folkens. 
Episode 1 av ..."" 

Trenger du flere TV-tips? 
Her er noen serier som er verdt tiden din: 

Se Aftenpostens Kultur-panel denne uken diskutere døde menn i musikken, kvalitet og Kygo: 
",1
"Maktkamp i kapitalens høyborg
Penger, politikk, korrupsjon og grådighet er gode ingredienser for en dramaserie. 
Men Billions klarer aldri å utnytte sitt fulle potensial. 

I dramaserien Billions blir vi tatt med til toppen av skyskraperne i New York, hvor mektige menn i finansverden og den politiske verden regjerer. 
Her spises millioner til frokost og kriminelle til lunsj. 
Vi møter den nådeløse statsadvokaten Chuck Rhoades (Paul Giamatti), som har gjort det til sitt livs oppgave å stille profilerte hvitsnippforbrytere for retten. 
Jo rikere og mektigere, jo bedre. 

Det blir tidlig klart at hans innflytelse ikke lar seg kjøpe for penger, uansett hvem det gjelder. 
Han er en kontrollfrik som ikke tar noen saker til retten før han vet at han vil vinne, og det eneste som måtte stå i veien for hans rettferdighetsprinsipper er i så fall hans egne skyhøye ambisjoner. 
Noen litt kinky fritidsinteresser og en usjarmerende personlighet gjør også sitt til at seerne ikke utelukkende legger igjen all sin empati i hans hjørne. 

Kan felles av grådighet og forfengelighet 

Dramatikken begynner i det Rhoades bestemmer seg for å etterforske Axelrod for mistanker om innsidehandel, med alle ressurser han har. 
Axelrod er en smart forretningsmann som også vet hvordan man spiller dette spillet, og svarer raskt med flere mottrekk. 
Temperaturen skrur seg gradvis opp, og innsatsen som kreves blir stadig større. 
Til slutt blir begge parter nødt til å satse alt på å vinne, og selv om de er drevne begge to, har de begge den svakheten at grådige ambisjoner og sterk forfengelighet kan felle dem. 

Vil være en synlig velgjører 

Allerede i første episode peker den kompromissløse høyrisikofondsforvalteren, Bobby ”Axe” Axelrod (Damian Lewis) seg ut som hans hovedmotstander i serien. 
Axe er søkkrik i dag, men kommer opprinnelig fra dårligere kår, og har tilsynelatende ikke glemt det. 
Millionene sitter derfor løst på veldedighetsarrangementer, og han går heller ikke av veien for å hjelpe sitt favorittpizzasted fra barndommen økonomisk. 

To tøffe damer i miksen 

For å gjøre dette kammerspillet komplett jobber Rhoades kone, Wendy (Maggie Siff, kjent fra Sons of Anarchy), for selskapet til Axe. 
Der er hun coach og psykolog for alle fondsforvalterne, og på mange måter en av Axe sine nærmeste støttespillere. 
I utgangspunktet ønsker hun ikke å ta noen side i konflikten mellom de to mennene i hennes liv, men nye tyder på at hun kommer til å bli dratt i kjernen av den, enten hun vil eller ikke. 
Konen til Axe, Lara (Malin Åkerman), har ikke så mye skjermtid i starten av serien, men det vi ser av henne er nok til å skjønne at hun er minst like tøff og nådeløs som sin mann. 

Minner om en såpeopera 

Men hans filantropiske image utad viser seg også å ha en skyggeside. 
Behovet for å være en synlig velgjører i samfunnet, blir tydelig da han bruker mer enn hundre millioner på å få en offentlig bygning kalt opp etter seg. 
Hans manglende evne til å tilgi dem som har gjort ham urett i fortiden, tegner også bilde av en hevngjerrig og langsint mann. 

Billions har flere gode skuespillere på rollelisten, samt ingredienser som burde gjøre det mulig å lage et kruttsterkt drama. 
Men det virker til at serien ikke helt klarer å skape nok dynamikk og dybde i historien til at det blir et engasjerende. 
Isteden tar den mer retning av en såpeopera, med overtydelige konflikter (ja, de er to menn på hver sin side av loven, men er de egentlig likere enn man skulle tro?) og til tider karikerte rollefigurer. 
Det finnes flere eksempler på serier i det siste som har hentet inspirasjon fra såpeoperaenes verden med hell, som Empire. 
Men da er man avhengig av at seerne elsker eller hater rollefigurene. 
Rollegalleriet i Billions skaper foreløpig ikke mer engasjement enn et skuldertrekk. 

Basert på de to første episodene. 

Trenger du flere serie-tips? 
Sjekk ut disse: 
",0
"«Den smått arrogante stilen kan Torp vanskelig kvitte seg med.Den kler dessuten hans bergenske flegma» 

Ole Torp er tilbake. 
Det lover godt for NRKs oppdrag som vokter av vesentlig journalistikk. 

Det er snaut med sendeflater på TV-skjermen som tillater en samtale mellom to personer i 30 minutter. 
Den kjappe, poengterte nyhetsjournalistikken krever programlederens tydelige spørsmål og intervjuobjektets evne til å forsvare seg med samme verbale slagkraft. 
Tiden er knapp. 

Det er sånn vi er blitt vant til at det skal være. 
Også hos allmennkringkasteren NRK. 

Den skarrende bergenser Ole Torp måtte like før jul gi seg med debattprogrammet Aktuelt som ble sendt på NRK 2 tre ganger i uken. 
Vi er mange som har savnet det. 
Tirsdag kveld var han tilbake i samme kanal med en halvtimes samtale med advokat og mulla Krekar-forsvarer, Brynjar Meling. 

Det ble en sympatisk debut. 
Sympatisk i den forstand at Torp i stor grad etterlevde den selvpålagte ambisjonen om å være hardtslående, men samtidig gi gjesten muligheten til å forklare seg og utdype sine standpunkter. 

Krevende øvelse 

Brynjar Meling forsvarer en person som i det brede lag av folket skys som pesten. 
Torp lyktes bra i å utfordre advokatens arbeidsmetoder og etiske reflekser i innsatsen for den kontroversielle mullahens rettssikkerhet. 
Enda mer interessant ble samtalen da den tok dreining mot Melings personlige verdigrunnlag og privatliv. 

Les også: 
Krekars advokat Brynjar Meling: 

Det er en ytterst krevende øvelse å kombinere det distinkte, saksorienterte revolverintervju med en empatisk, personlig samtaleform uten at den journalistiske rytmen glipper. 
Ole Torp viste i intervjuet med Meling at han er en av få TV-journalister her til lands som behersker stilen til fingerspissene. 

Inspirert av BBC 

Programideen er alt annet enn nyskapende. 
Den har lange tradisjoner, ikke minst i Storbritannia der Torp tydeligvis har latt seg inspirere av TV-magasiner som Hardtalk og Newsnight . 

Hardtalk har i snart tyve år stått frem som BBCs flaggskip i den krevende sjangeren. 
Programleder Stephen Sackur er åpenbart en av Torps journalistiske forbilder. 

«Vi skal være pågående, men redelige. 
Programmet skal være innenfor NRK-malen hva frekkhet og arroganse angår», forsikret Ole Torp foran tirsdagens premiere. 

Han var godt innenfor. 
Den smått arrogante stilen kan Torp vanskelig kvitte seg med. 
Den kler dessuten hans bergenske flegma. 

Vi tåler strengt tatt en liten dose arroganse, så lenge programlederen behandler sine gjester med respekt og journalistisk skikkelighet. 

Balansert krysning 

En gang i tiden ga Kjell Arnljot Wig ansikt og stemme til den opplyste arroganse på Marienlyst. 
Mang en smånervøs paneldeltager fikk erfare Wiigs krasse avbrytelser og sarkastiske kommentarer. 

Ole Torp har funnet sin egen, karakteristiske form. 
Den fremstår i det nye programformatet som en veltilpasset krysning av den verbale bulldoser Hans Wilhelm Steinfeldt og Viggo Johansen. 

Sistnevnte ledet for få år siden samtaleprogrammet Viggo på lørdag med en dempet intervjuteknikk som lokket frem adskillige overraskende tanker og refleksjoner hos gjesten. 

Partiledere har ikke klippekort til Torp , ifølge programlederen. 
Det bærer forhåpentlig bud om at han henter inn andre, interessante stemmer enn dem som er utstyrt med klippekort til radioens Dagsnytt Atten og TV-magasinet Debatten på torsdager. 
",1
"«Making a Murderer»-anmeldelse:Mesterlig om mord 

«Making a Murderer» sjokkerer, ryster og skaper debatt. 

Netflix-serien er et mesterlig stykke dokumentarfilm. 

VGs podcastsuksess om Birgitte Tengs-saken ble bare for en oppvarming å regne når Netflix sent i desember rullet ut dokumentarserien Making a Murderer . 
Serien ble lansert med perfekt timing til den sløve, TV-vennlige romjulen, og i løpet av en ukes tid kunne man knapt benytte seg av sosiale medier uten å få malt tidslinjen med harmdirrende, rystede, illsinte innlegg om den amerikanske rettsstaten. 

Les dette, dersom du er interessert i å lese mer om VGs podcast: 

Voldtekt og drap 

Så hvorfor dette sjokket over en amerikansk rettssak fra 2005 og tilsvarende begeistring for ti timer dokumentar om saken? 
Det skjønner du fort når du kommer gjennom de litt seige åpningsepisodene av Making a Murderer . 

Vi har nemlig å gjøre med en briljant laget dokumentar om en sak som tilsynelatende er en skandale av uante dimensjoner. 
Historien er som følger: 
I 1985 ble bilopphuggeren Steven Avery dømt til fengsel for voldtekt og overfall, men slapp ut i 2003 etter at DNA-bevis omsider utpekte en annen gjerningsmann. 

Avery og hans advokater mente at politi— og påtalemyndigheten i Manitowoc, Wisconsin bevisst hadde sett bort fra spor som pekte bort fra Steven Avery, og forberedte et søksmål på rause 36 millioner dollar mot lokale myndigheter. 
Noen uker senere ble Steven Avery arrestert og siktet for et bestialsk drap på fotografen Teresa Halbach, som hadde vært på Averys eiendom for å ta bilder av noen biler. 

«True crime»-sjangeren har fått en ny vår etter en hel verden lot seg fascinere av podkasten Serial. 
Skaperen av dokumentarserien The Jinx sier følgende: 

Tvilsomme metoder 

Det går ikke mange minutter av de ti episodene før Making a Murderer introduserer ideen om at noe er hakkende galt i rettssystemet i Wisconsin. 
Politiets metoder fremstår tvilsomme og hevngjerrige, bevis dukker opp ut av det blå, DNA-bevis blir beleilig kontaminert, blodprøver tukles med, og den lokale anklageren, Ken Kratz, legger føringer for etterforskere og teknisk personell. 
Avery skal tas, er beskjeden. 

Kratz ender til slutt opp med å si til juryen at det ikke er så nøye om politiet plantet beviser hjemme hos Steven Avery, siden han uansett er skyldig. 
«Tvilen skal kun komme uskyldige til gode», sier Ken Kratz oppsiktsvekkende i sitt avslutningsinnlegg, og ber retten dømme Steven Avery til livstid i fengsel. 

Avery satt på tiltalebenken sammen med nevøen, som har tilstått etter press fra politietterforskere, trukket tilståelsen, og så – på en bisarr oppfordring fra sin egen advokat – tilstått igjen. 
Ingen av dem har IQ som dobler skostørrelsen, og de fremstår sjanseløse mot overmakten. 

Blomstrer med lang spilletid 

Jeg var skeptisk da Netflix annonserte at de skulle bruke ti timer på denne saken. 
Strømmetjenesten har utviklet en tradisjon for å gi serier noen episoder for mye ( Bloodline og House of Cards er de beste eksemplene), men etter den noe omstendelige starten blir det åpenbart at Making a Murderer blomstrer under den lange spilletiden. 

Steven Averys brokete historie som ungdomspøbel og etter hvert familiemann fortelles grundig, og portrettet av Avery-slekten som en enklave ved siden av samfunnet gir dem underdog-status som setter følelsene i sving. 

Likevel er det først når saken mot Avery og nevøen Brendan Dassey begynner at Making a Murderer virkelig utnytter armrommet. 
Intense avhør av Dassey uten advokat til stede strekker seg ut, og i rettslokalet får advokatenes resonnementer god plass mot hverandre. 

Det er mesterlig laget dokumentarfilm, og i motsetning til The Jinx , fjorårets andre store true crime-serie, benytter ikke Making a Murderer seg av insisterende musikk for å geleide seerens følelser. 

I stedet er det CSI-mantraet som teller: follow the evidence . 

Les anmeldelsen av The Jinx her: 

Avsløre eller skape en morder? 

Filmskaperne Laura Riccardi og Moira Demos har brukt et tiår på å samle tråder, finne TV-klipp, intervjue kilder og lete i arkiver, og resultatet er på alle måter overveldende. 

Making a Murderer står for seg selv som viktig, spennende og opplysende dokumentarfilm, og etterspillet vi nå ser – jurymedlemmer som forteller om frykt og utveksling av stemmer, krav om benådning, innsamling av penger til å etterforske saken på nytt, voldsom offentlig interesse – viser at serien har truffet sterkere enn noen annen dokumentar i dette årtusenet. 

Så er det bare å kaste seg over internettet og grave videre i saken for å gjøre opp sin egen mening om ordspillet tittelen spiller på: handler det om å avsløre en morder eller skape en morder? 

Er du hekta på True Crime-sjangeren? 
I så fall bør du laste ned Serial på smarttelefonen din. 
Les anmeldelsen av annen sesong av podcasten her: 
",1
"Broen sesong 3:Krim kokt på de rette ingrediensene 

Broen sesong 3 går tilbake til å følge den skandinaviske krimoppskriften til punkt og prikke. 
Slik blir det gode resultater av. 

NB! 
Ikke les videre hvis du ikke har sett Broen sesong 2. 

Etter en skuffende innspurt på andre sesong av Broen , som på ingen måte holdt hva første halvdel lovet, har manusforfatterne strammet grepet. 
Tredje sesong byr igjen på en kjølig og kalkulert oppbygning av serien, hvor man nærmest kan stille klokken etter spenningshøydepunktene. 
De rigide formgrepene som gjorde dette til en braksuksess i første omgang, er nå den samme veltrimmede skandinaviske krimoppskriften som skal få serien tilbake i toppsjiktet. 

Tidsriktige temaer 

Som vanlig har manusforfatterne kommet opp med et plott og en rammehistorie som føles både tidsriktig og relevant. 
Forrige gang var det miljøterrorisme og dyrevern som var tema, denne gang er det feminisme, ytringsfrihet, kjønnsidentitet og homofiles rettigheter som står på menyen. 

En kjent feminist og samfunnsdebattant blir funnet drept i en lagerbygning. 
Hun er oppstilt som en dukke i et dukkehus, rundt det som skal ligne på middagsbordet til en kjernefamilie. 
Ritualet er neppe ment for å lette stemningen, for hjertet er skåret ut av kroppen hennes. 

Dette mente vi om Broen sesong 1: 

Mer ensom enn noen gang 

Drapsofferet er dansk, men blir funnet på svensk jord, så det er igjen duket for et samarbeid mellom politiet i København og Malmö. 
Men utgangspunktet denne gang er alt annet enn bra. 
Etter at politietterforsker Saga Norén fikk arrestert en av sine få venner, politietterforsker Martin Rhode for drap, har hun fått mange uvenner i politiet. 
Hun er fremmedgjort og mer ensom enn noen gang, og det hjelper heller ikke hennes sjef og mentor Hans har fått seg et kjærlighetsliv, og ikke lenger har tid til å ta telefon hver gang hun trenger råd. 

Her er flere tips til nye serier : 

River opp gamle sår 

Heller ikke i denne sesongen slås det fast at Saga har Asperger syndrom, men det legges ikke skjul på at hun ikke er som alle andre. 
Sagas sorg og savn etter Martin viser glimt av en sårere side ved hennes personlighet, som hun vanligvis ikke tillater seg å kjenne på. 

Denne sårheten har potensial til å bli til et blødende sår når moren til Saga plutselig dukker opp. 
Hele fortiden, med søsterens selvmord og en barndom preget av psykisk og fysisk mishandling, rives opp igjen, og det er tvilsomt om Saga kan tåle dette alene. 

Et finmasket nett av historier 

Selv om det vies langt større oppmerksomhet til Sagas personlige historie er det fortsatt krimgåten som står i sentrum. 
Kort tid etter at det første drapsofferet blir funnet, drepes også en liberal prest. 
Begges linkes kjapt til en konservativ blogger, som er kjent for å tøye ytringsfrihetens strikk til det maksimale. 
Ikke lenge etter viser det seg at hun også er gift med en mann som jobber på et av drapsstedene. 
Snart veves en rekke rollefigurer og historier sammen i et finmasket nett, men i kjent Broen-stil er ting sjeldent slik de først ser ut. 

HBO har flere nyheter denne høsten: 

En cool kvinnelig sølvrev 

Det har vært knyttet stor spenning til hvem som skal ta over rollen som Sagas makker, og serieskaperne har visst at dette er noe publikum vil ha sterke meninger om. 
Valget falt til slutt på Hanne, en cool kvinnelig sølvrev i starten av 60-årene, som ikke tar dritt fra noen. 

Dette oppleves som et friskt og fremoverlent grep, da denne sammensetningen av en politiduo er fortsatt noe vi har til gode å oppleve i Hollywood. 
Dessverre får vi ikke ta noe dypdykk i dynamikken mellom Saga og Hanne, da ytre omstendigheter ganske raskt sørger for et skifte av makker. 

Rusproblemer og en mørk hemmelighet 

Inn fra sidelinjen kommer den utadvendte Henrik, med fotografisk hukommelse, et stort rusproblem og en mørk hemmelighet. 
Altså ikke helt ulik sin forgjenger, Martin. 
Men heldigvis får Henrik plass til å utvikle sin egen personlighet. 
Etter hvert kan det virke som han har mer til felles med Saga enn man skulle tro, noe som gir rom for en ny partnerdynamikk. 

Har lært av sine feil 

Det kan virke som manusforfatterne har tatt lærdom av sine feil fra forrige sesong, hvor de ble litt vel løsslupne, og denne gang holder seg til oppskriften. 
Det har de forøvrig all grunn til, for skandinavisk krim er blitt en raffinert, smart og velsmakende sjanger. 

Basert på første halvdel av Broens tredje sesong er det mer enn nok her til å holde seerne klistret til sofaen fra start til slutt, enten man ønsker å nyte det på strømmende eller lineært vis. 

Trenger du flere TV-tips? 
Her er ti serier du ikke bør gå glipp av: 
",1
"Dag sesong 4: ubehagelig treffsikkert om ensom tosomhet
Det føles helt riktig at den mørke dramakomedien Dag avslutter fire sesonger med å rive skorpen av det moderne parforholdets dypeste sår. 

NB! 
Ikke les videre hvis du ikke har sett Dag sesong 3. 

Det er ikke lett å være i et mislykket parforhold, men det er ikke alltid så enkelt å være i et vellykket heller. 
De skyhøye kravene til selvrealisering og mening med livet som etter hvert har sneket seg inn i hverdagen til de fleste, gjør at selv de som kan krysse av alle de riktige boksene på sjekklisten, er troende til å kjenne tidvis på en eksistensiell tomhet. 

Det kan være erkjennelser som: 
”jeg får ikke fred til å lese alle bøkene/høre alle platene/se alle filmene jeg ønsker”, ”det er mangel på egentid som gjør at jeg ikke har rukket å lære spansk/kickboksing/surfing/tango/ kreolsk matlaging osv.” 
I slike mørke stunder ligger skylden sjelden hos tankenes eier, heller hos partneren og eventuelle avkom. 

Selvinnsikt har da heller aldri vært ensomhetens store styrke. 

Aktuelle serier på Netflix: 

Når bacon er livets glede 

TV-serien Dag stuper i sesong 4 rett inn i denne betente, men også relevante, tematikken. 
I forrige sesong tok samlivsterapeuten Dag, som vanligvis har et godt over gjennomsnittet mørkt syn på menneskeheten, skrittet fullt ut og flyttet sammen med sin kjæreste Eva (Tuva Novotny) og hennes sønn Leon. 

Med alt man har kjært trøkket inn i en liten 2-romsleilighet, er det ikke alltid like lett å kjenne på verdien av det man faktisk har. 
Dag, strålende spilt av Atle Antonsen, begynner derfor å gå inn i sine gamle mønstre, med misantropiske tanker og konstant selvforakt. 
At et høyt kolesterol fratar ham ”den eneste gleden i livet”, nystekt bacon, forsterker bare disse tankerekkene. 

Les anmeldelse av andre TV-serier om dysfunksjonelle familier: 

Savn og misnøye i skjønn forening 

At Dags problemer fremstår både barnslige og utakknemlige i den store sammenhengen, er noe hans mentor Ernst påpeker gjentatte ganger. 
Ernst mistet nylig sin kone, den transkjønnede Juanita som også er far til Leon, og han sliter med sorgen. 
Savnet av det tapte og misnøyen med det man har, virker å være dekkende stikkord for den avsluttende sesongen. 

Man vil gjerne avskrive problemstillingene som fiktive, men de føles likevel ubehagelig ekte. 
Særlig når Dags pasienter forteller om hvordan hverdagen ikke går opp, men likevel ikke orker tanken på å skille lag. 

Selverkjennelser er god underholdning 

Sesongen føyer seg tidsriktig inn i trenden med mørke dramakomedier som også tar for seg kjernefamiliens mange brister og svakheter, som HBO-seriene Togetherness og Happyish. 

Heller ikke Dag byr på halvkvedede viser, som at lykken finnes i enden av en backpackertur til Bali eller et fyllekalas med kompiser. 
Ansvaret for tomheten og misnøye i familier og parforhold ligger like mye hos den enkelte. 
Når Dag begynner å innse det, blir hans rollefigur også enda mer interessant. 

Sårt og sprøtt på en gang 

Som vanlig handler dramaserien Dag ikke bare om forbudte følelser og loslitte mellommenneskelige relasjoner. 
Det er også rom for en god dose forrykende action. 
Serbiske torturister, heftige biljakter, kidnapping av multihandicappede mennesker og en grevling på speed, er noe av det manusforfatterne har kokt sammen for å holde på spenningen. 
Men det som skiller Dag fra mange andre actionbefengte serier, er at det er nettopp i de sprø situasjonene du finner de såre følelsene, og for så vidt også omvendt. 

Slutter på topp 

Både Anders Baasmo Christiansen, som den håpløse kompisen Benedikt, og Agnes Kittelsen, som den dysfunksjonelle sosiopatsekretæren Malin, leverer sin beste sesong. 
Sistnevnte har trolig flere personlighetsforstyrrelser og diagnoser enn samtlige av Dags pasienter til sammen. 
Det kan kanskje virke litt rart å avslutte serien nå som den virkelig har funnet formen. 

Men så er også Dag en serie som kler bedre å skape savn og tomhet, enn skuffelse og misnøye. 

Trenger du flere serietips? 
Her er 10 TV-serier du ikke bør gå glipp av: 
",1
"Show Me a Hero:La meg ta deg med til byen min 

The Wire-skaper er klar med nytt drama om lokal politikk, korrupsjon og menneskeskjebner 

Det er noe helt spesielt med filmer og serier som tegner portretter av byer, hvor gater og kvartaler og bygninger får være karakterer like mye som menneskene som bor der. 

Slik var det i David Simons kanoniserte Baltimore-serie The Wire , og han videreførte det med et falleferdig post-Katrina New Orleans i Treme . 
Nå er det New Yorks naboby Yonkers som skal tegnes ut på den lille skjermen. 

I motsetning til de forrige seriene fra Simon, som beveger seg i sin egen samtid, skal vi nå tilbake til siste halvdel av 80-tallet. 

USAs yngste byordfører 

Yonkers, som grenser til New Yorks Bronx, var i en voldsom feide med en føderaldommer, som hadde pålagt byen å bygge offentlige boliger for folk med lav inntekt, og spre dem rundt i nabolagene. 

De lokale politikerne og innbyggerne — etterkommere av irske, italienske og slaviske innvandrere, som i løpet av noen generasjoner har kommet seg opp til middelklassen - protesterer vilt, og i protestenes kjølvann velger de den 28 år gamle Nick Wasicsko som ordfører. 

Da han ble valgt var han den yngste ordføreren i USA. 

Redd, hvit middelklasse 

Når vi følger den karismatiske Wasicsko (strålende spilt av Oscar Isaac) tar Show Me A 
Hero samme form som tredje sesongen av The Wire . 
Det er skittent maktspill i lokalpolitikken, drevet av selvskapte småkonger som representerer sine velgere omtrent like mye som tanken om å skaffe nok penger til neste valgkamp. 

Dette kryssklippes med historier om de redde, hvite folkene som protesterer mot endringene staten New York prøver å påtvinge dem, men også med tårevåte historier om alenemødre som jobber døgnet rundt for å få endene til å møtes for seg og sine. 

Og inn fra sidelinjen kommer Wasicskos nemesis, byrådsmedlemmet Henry J. Stallone, mesterlig og sleipt spilt av Alfred Molina. 

Som i Bronx 

Slik sett blir Show Me A 
Hero like mye et nært, menneskelig drama som et politisk portrett av en by. 
I sum kan fortellingen minne om den litt glemte serien ""Bronx is Burning"", hvor John Torturro spilte New York Yankees-manageren som i 1977 så byen bli kastet ut i et kaos av Son of Sam, punk, Rupert Murdoch og hetebølger. 

Her er flere tips til flere TV-serier du bør se: 

Springsteen-lydspor 

David Simon faller for fristelsen til å trykke på de samme emoknappene litt for ofte, blant annet er serien så overlastet med Bruce Springsteen-låter (jeg talte syv i de fire første episodene) at du nesten kunne kalt den ""My Hometown"". 

Likevel fungerer det i sammenhengen, både fordi Wacicsko er Springsteen-fan og fordi det er da en gang lyden av den tiden sammen med Public Enemy og annen hard hiphop. 

Grundig og rørende 

Show Me A 
Hero føles ikke like slående og viktig som The Wire gjorde da den raste over TV-skjermene våre i fem sesonger, men det er likevel en grundig, rørende og god fortelling om en liten periode i amerikansk historie. 
",1
"Wolf Hall: historisk drama om kåt konge og politisk spill
Tenk deg House of Cards med en giljotin på plenen foran Det hvite hus. 

Første gang jeg i forbifarten hørte om Wolf Hall , tenkte jeg at det var enda en varulv— eller vampyrserie i kjølvannet av True Blood og Twilight . 

Kåte vampyrer, naive ungdommer, apokalypsen er nær og så videre. 
Feil! 
Wolf Hall er en seks episoders miniserie om dramaet rundt Henry VIII og Anne Boleyn (NB! avsløringer kommer om du ikke kjenner historien), som utspant seg i England rundt år 1530.) 

Blasfemi og Vatikanet 

Utgangspunktet er Henry VIIIs dype begjær etter diplomatdatteren Anne Boleyn, som han var så interessert i at han ofret ekteskapet til Katherine, hans første kone. 
For å få til det ønskede giftermålet, måtte Henry erklære seg som øverste leder for Den engelske kirke, som da i praksis betydde at han måtte bryte med Roma og paven. 

Slik blasfemi var det sterke krefter som jobber mot, og de kjempet hardt for å stoppe den kåte kongen fra å gifte seg med sin ambisiøse lidenskap. 

Hektisk og hysterisk Anne Boleyn 

Seriener basert på Hilary Mantels prisbelønnede historiske roman Wolf Hall og oppfølgeren Bring up the bodies , og har samme grunnhistorie som suksessen The Tudors fra noen år tilbake. 

Men der The Tudors handler mest om Henry VIII (Jonathan Rhys Meyers), gjør Damien Lewis (ja, selveste Brody fra Homeland) Henry VIII mer som en viktig birolle i Wolf Hall . 
I de fleste episodene er Anne Boleyn, hektisk og hysterisk spilt av Claire Fey, en viktigere karakter enn kongen selv. 

Fikser og trikser 

Hovedpersonen er derimot Thomas Cromwell, en av de mange fikserne og trikserne i sirkelen rundt kongen. 
Man glemmer fort Henry VIII når Shakespeare-skuespiller Mark Rylance nøysomt bygger Thomas Cromwell som tankefull og konspirerende mann. 

Akkurat slik Frances McDormand brukte de mest subtile ansiktsbevegelser til å gjøre Olive Kitteridge til fjorårets kanskje beste karakter på TV, gjør Rylance det uhyre elegant, enkelt og medrivende som advokaten Cromwell. 

I tillegg jobber han med pauser og stillhet på en måte jeg knapt har sett før, og måten han sier ""hmm"" til samtalepartnere er så manipulerende og patroniserende at man får dårlig samvittighet i sofaen. 

Hør ukens beste låter her: 

I sakte film 

Wolf Hall er en saktegående serie som ikke gir noe gratis, noe som ble tydelig da seertallene falt dramatisk etter første episode på BBC Two. 
Første episode går rett inn i Thomas Cromwells liv, og det forventes nesten at du a) kjenner historien, b) har sett The Tudors og husker handlingen eller c) leser gjennom Wiki-artikkelen om Henry VIII før vignetten starter. 

Men det betyr lite at man vet at Anne Boleyn mister hodet (bokstavelig talt, altså) eller at Henry VIII gifter seg med et halvt dusin damer, for det som gjør Wolf Hall så severdig er den seige presentasjonen av det politiske spillet. 
Thomas Cromwell blir som en Tudor-tidens Frank Underwood som smyger rundt i kulissene, forskjellen er at her har ingen råd til å falle utenfor. 

Da er det frem med øksen – eller i beste fall låsen til det råtne fangehullet. 
Det er ikke noe valg å jobbe fremover mot, her står alt på spill hele tiden. 
Tenk deg et House of Cards med giljotin på plenen foran Det hvite hus. 

Flatskjermvennlig 

Avslutningsvis må jeg nevne den lekre musikken, spesielt den atmosfæriske gitarklimpringen, og den flatskjermvennlige filmingen. 
Scenene med bare stearinlys er så intense og autentiske at de flyter ut av skjermen, det er rett og slett smektende vakkert. 
",1
"True Detective sesong 2 er en suveren oppfølger
True Detective flytter fra Louisiana til California, og bytter ut alle karakterene. 
Det fungerer utmerket. 

Få serier har slått så hardt ned blant hardbarkede TV-tittere som True Detective gjorde i januar i fjor. 
Historien om de sjelemessig ødelagte politimennene Marty Hart og Rust Cohle og deres jakt på en mystisk, ritualistisk seriemorder ble en TV-sensasjon av de sjeldne. 

En blanding av sørstatskrim, horror og lett overnaturlig drama ble plutselig det mest medrivende flatskjermen hadde å by på. 
Kan manusforfatter og mesterhjerne Nic Pizzolatto levere samme nivå med sesong nummer to, hvor Louisiana er byttet ut med California og alle karakterene er byttet ut? 
Svaret er et hvesende, røykfylt og innbitt jada. 

Industriell drittby 

Nå er vi i den industrielle drittbyen City of Vinci utenfor Los Angeles, hvor politimannen Ray Velcoro (alkoholisert, traumatisert, korrupt, voldelig, spilt av Colin Farrell) må gjøre en tjeneste for den lokale gangsteren Frank Semyon. 

Sistnevnte har beveget seg fra strippeklubbeier til pokerhuseier, og aspirerer til å bli eiendomsutvikler i milliardklassen når staten skal legge en ny togbane gjennom City of Vinci. 
Slikt blir det trøbbel av, det tar ikke lang tid før ulvene står på døren og skal ha sin del av det bloddryppende kjøttstykket. 

Kjipe hvite menn 

Vi setter merkelappen ""noir"" på TV-serier litt for ofte, men forfatter James Ellroys definisjon ""noir is bad white men doing bad things in the name of authority"". 
passer som kule i kammeret på denne historien. 
Korrupsjon er gjengs arbeidsmetode, vold er konfliktløser, og et politiskilt eller borgermestersmykke er bare en statlig lisens til å svindle. 

Slik blir denne sesongen mer av en renskåret krim enn Louisiana-sesongen, hvor Rust Cohle så syner og skurkene var så mystiske at vi egentlig ikke helt skjønte hvem de var. 
Det fungerte, men California-historien er like innbydende og fenglsende. 

Alt er kaos 

Nytt er også at serien har fått Rachel McAdams som Ani Bezzerides, og hun følger opp sin solide innsats fra fjorårets le Carré-filmatisering A Most Wanted Man med karrierebeste. 
Bezzerides er en innbitt State Police-betjent med en dyp skepsis til mennesker, spesielt sin filosofiske hippiefar og menn som tror de eier henne. 
Når Franks forretningspartner forsvinner, blir Velcoro og Bezzerides satt sammen for å etterforske. 

Skeptiske og skulende nærmer de seg hverandre, og setter tonen for serien. 
For True Detectives virkelig briljante grep, som skiller den fra andre serier, er hvordan karakterene ufrivillig graviterer mot hverandre. 
Alt er kaos, men ingenting er tilfeldig. 

Elendigheten som bobler opp til overflaten er så tydelig og utstudert at det er bransjens enkleste jobb å parodiere True Detective , men det er jo akkurat det som gjør at Nic Pizzolatto er kandidat til å bli en av de neste tiårs beste krimforfatter. 
Pizzolatto kan alle triksene fra krimtradisjonen Los Angeles har gitt oss, fra Ross McDonald via James Ellroy til Michael Connelly, men setter det inn i et TV-format hvor han selv skriver regelboken. 

Feite, fæle gangsters 

True Detective sesong 2 er altså mindre overnaturlig og mystisk enn første runde, men kompenserer med atmosfæriske, Twin Peaks -inspirerte musikkscener. 
Karakterene er dog i samme ende av mørkhetsskalaen, og plottet fremstår tett og velkomponert. 

Det er rett og slett vilt spennende. 
PS: 
Om noen nå tror at True Detective har sluttet helt med filosofiske betraktninger slik Rust Cohle leverte gjennom sesong 1, så er det ingen grunn til bekymring. 
Gled deg til karakterene sitter i biler og prater. 
Asbjørn Slettemark 
",1
"Orange is the new black: fortsatt fengslende underholdning
I sin tredje sesong har Netflix-serien Orange is the new black tonet ned spenning og komedie til fordel for mer rendyrket drama. 
Det kler serien godt. 

NB! 
Ikke les videre hvis du ikke har sett Orange is the black sesong 2. 

Gjennom to sesonger har Orange is the new black fulgt livet på innsiden av kvinnefengselet Litchfield. 
Men det som begynte som en historie om Piper Chapmans møte med det amerikanske fengselssystemet har etter hvert blitt til et hjertevarmt drama om alle kvinnene som er fanget innenfor Litchfields murer. 

Denne endringen ble tydelig allerede i forrige sesong. 
Bærebjelken i serien er ikke lenger de mange komiske og kontrastfylte situasjonene som oppstår i møtet mellom en rik, hvit middelklassepike og et fengsel med hovedsakelig fattige afroamerikanere og latinamerikanere. 

Nå handler det mer om hvordan mellommenneskelige relasjoner generelt kan overvinne et såpass lite humant system. 

Fortsatt mye å miste 

At historien har tålt å ta en helt ny retning, tyder på at den er tuftet på en solid grunnmur, og dette gir tredje sesong gode muligheter til å bygge videre på. 
Etter en dramatisk avslutning på forrige sesong, hvor kampen mellom fengselets to matriarker Vee og Red fikk en blodig avslutning for Vees del, kan det virke som roen har senket seg over fengselet igjen. 

Første episode starter med den årlige feiringen av morsdagen, hvor de innsatte i den anledning får besøk av sine respektive barn. 
Med denne tematikken får serien vist seerne hvor mye rollefigurene allerede har mistet, og hvor mye de fortsatt har å miste. 

De små øyeblikkene 

Blandingen av sårhet, savn, forventninger, skuffelser og små gleder som dirrer i luften under dette besøket gir en god inngang til en sesong som i langt større grad vil ta for seg de mellommenneskelige relasjonene. 
Sesongstarten viser tydelig hvor god serien er blitt på de små øyeblikkene. 

Det ligger mye god kvalitetsdrama gjemt i enkeltreplikker, blikkvekslinger og kroppsspråk, her. 
Som da barna skal slå på en piñata, men må bruke bare nevene fordi trestokker er ulovlig i fengsel. 
Eller da den transseksuelle Sophia Burset (Laverne Cox) på sårt vis forsøker å gi sønnen sin råd om jenter, men klarer ikke helt å bestemme seg om hun skal gjøre det som mann eller kvinne. 

Tydelig systemkritikk 

På samme tid som vi har fått inngående kjennskap til de ulike rollefigurene i serien, og sånn sett nå forholder oss til dem som enkeltindivider, blir også hendelser som denne morsdagen et tydelig bilde på at de aller fleste er ofre for det samme ødelagte systemet. 
De har alle blitt sviktet i oppveksten, og mye kan tyde på at deres barn, eller kommende barn, vil lide samme skjebne. 

Fengselet, som på papiret har som en av kjerneoppgavene å bygge dem opp til et liv utenfor murene, er i denne sammenheng bare med på å bryte dem ytterligere ned. 
Sterk systemkritikk var drivkraften til at forfatteren Piper Kerman opprinnelig skrev boken som denne TV-serien er basert på. 
At serien i tredje sesong tør å vise sine alvorlige undertoner kler den bare godt. 

Har gitt skuespillerne tillit 

At Pipers historie har gått fra å være hovedhandlingen i serien til å bli inngangsporten til historiene om et mangfold av rollefigurer har egentlig skjedd overraskende knirkefritt. 

Det skyldes i stor grad at serieskaper Jenji Kohan har klart å bygge opp et rollegalleri med såpass mange sterke kvinneroller, Selv om flere av dem var relativt ubeskrevne blad før denne serien har Kohan likevel gitt dem både tillit og spillerom til å bære sine deler av serien på egen hånd. 

Bryter med Hollywood-reglene 

Orange is the new black har fått mye medieoppmerksomhet for å bryte med Hollywoods uskrevne regler om alder, utseende og kropp for kvinneroller. 
Dette er ikke bare forfriskende, men populærkulturelt revolusjonerende. 
Etter tre sesonger har serien bevist en gang for alle at det går an å gjøre kommersiell suksess som kvinne på TV-skjermen selv om man ikke er 22 år og size zero. 

Men Jenji Kohan er ikke alene om å ta opp kampen mot den mannsdominerte tv-bransjen i Hollywood. 
Sammen med andre sterke kvinnelige produsenter som Lena Dunham og Shonda Rhimes, er hun i ferd med å forandre spillereglene for den amerikanske TV-industrien. 
Det er utelukkende gode nyheter. 
For mer mangfold betyr flere muligheter, noe som vil gi mange nye spennende TV-opplevelser for oss seere i årene som kommer. 

Ikke fri for dramatikk 

Denne sesongen av Orange is the new black er både mindre handlingsdrevet og mindre komisk enn de tidligere sesongene. 
Det gir rollefigurer som Taystee, Poussey, Dayanara, Crazy Eyes, Red og andre favoritter, virkelig spillerom til å vise hva som bor i dem. 
Men selv om serien har tatt en mer karakterdrevet retning er det likevel ikke sesong helt fri for dramatikk. 

Litchfield kvinnefengsel er truet med nedleggelse og bare en privatisering av fengselet kan redde dem. 
Å se fengselssystemet fra dette perspektivet gir mulighet til å bli bedre kjent med noen av de få mannlige rollefigurene som er med i serien, som den sleske fengselsdirektøren Joe Caputo og den naive rådgiveren Sam Healy. 
Også her blir det blir fort klart at ingen er vinnere i dette systemet. 

Kan gå glipp av prisdryss 

For en serie som både dyrker drama og komedie ligger det faktisk en god del Hollywood politikk bak vurderingene for videre sjangerretning. 
Og det er ikke uten risiko å vri serien over på mer drama. 

Det har Orange is the new black fått erfare med årets Emmy Awards, hvor de er nødt til å konkurrere i kategorien drama og ikke i kategorien komedie som de har gjort før. 
I en tøff, konkurransedrevet bransje er seertall og prestisjetunge priser de to viktigste faktorene for videre overlevelse. 
Der serien tidligere har vunnet flere priser i komediekategoriene er konkurransen langt tøffere i dramakategoriene. 

Men selv om Orange is the new black må gå tomhendt hjem fra Emmy Awards i september har nok Jenji Kohan gjort et smart valg i å justere serien i retning av mer rendyrket drama. 

For godt ut i tredje sesong føles det fortsatt som det er mange historier igjen å fortelle, og ikke minst at serien fortsatt har flere gode sesonger i vente. 

Les flere TV-anmeldelser her: 
",1
"Marvel's Daredevil:Superheltserie til folket 

Marvel's Daredevil byr på en superhelt som kan underholde både nerder og nybegynnere. 

På dagtid driver den blinde Matt Murdock (Charlie Cox) et lite advokatkontor i bydelen Hell’s Kitchen i New York sammen med sin gode venn Foggy Nelson (Elden Henson). 

Med stort hjerte og få ressurser prøver de å beskytte bydelens mange fattige fra korrupsjonen og kriminaliteten som herjer i byen. 
Når solen går fortsetter Matt å kjempe i all hemmelighet som den maskekledde Daredevil. 

Målet er fortsatt å skape en tryggere by for dens beboere, men der hans fremste våpen i dagslys er lovsamlingen, tyr han etter mørkets frembrudd til kampsport og rå muskelkraft. 

En ninjakriger verdig 

Marveluniverset har de siste årene pumpet ut superhelter på løpebånd til både filmlerretet og TV-skjermen. 
Men der de fleste rollefigurene innehar superkrefter som gjør dem overmenneskelige, er Matt Murdock bare en vanlig person av kjøtt og blod. 

Vel, helt ordinær er han ikke. 
Etter en ulykke med radioaktivt avfall i barndommen, hvor han mistet synet, har hans andre fire sanser blitt så kraftig forsterket at han på ett vis kan se likevel. 

Ved hjelp av coaching fra en mentor med lignende talenter har han gjennom flere år fått finslipt ferdighetene sine til et nivå som er en ninjakriger verdig. 

En mektig fiende 

En klassisk superhelthistorie er ikke mye verdt uten en erkerival. 
I første sesong av Marvel's Daredevil er det en gammel kjenning fra den originale tegneserien som inntar den rollen, nemlig den steinrike og lyssky eiendomsmogulen Wilson Fisk (Vincent D' Onofrio). 

Fra det øyeblikket Matt Murdock skjønner hvem som faktisk utgjør den største trusselen for Hell’s Kitchen blir hans viktigste oppgave å stoppe Fisk og hans medsammensvorne, før de rekke å gjøre uhelbredelig skade på bydelen. 

Men det er ikke lett, for den mektige Fisk har både politi, politikere og journalister på lønningslisten sin. 

Blodige slåsskamper 

Selv om Daredevils nattlige eskapader for det meste er en ensom affære for mannen med masken, står ikke Matt Murdock alene i kampen mot Fisks korrupte imperium på dagtid. 

På advokatkontoret får han drahjelp av både sin lojale partner Foggy, den driftige sekretæren deres Karen Page (Deborah Ann Woll) og den ubestikkelige gravejournalisten Ben Urich (Vondie Curtis-Hall). 

Men å rote borti et vepsebol av kriminalitet og korrupsjon er ikke noe man kommer uskadet fra. 
Blodige slåsskamper, brutal tortur og tap av menneskeliv er noe av prisen Matt Murdock må være villig til å betale for sin jakt på rettferdighet. 

Både indre og ytre konflikter 

Superheltserien maler et troverdig bilde av et skittent, mørkt og korrupt New York. 
Selv om premissene, som har røtter i tegneserieverden, gjør handlingsforløpet enkelt, er rollefigurene spennende og komplekse nok til at det blir underholdende for alle. 
Matt Murdock og hans alter ego Daredevil lever ikke et liv utelukkende i det godes tjeneste, slik som Clark Kent og Supermann. 
Han har både et hang til aggresjon, selviskhet og hevn, men han prøver hele veien å styre seg selv inn på den smale sti. 
Serien er sånn sett like mye preget av hans indre konflikter, som hans ytre konflikter. 

Både drama og spenning 

I likhet med hovedpersonen Matt Murdock er også erkerivalen Wilson Fisk en langt mer sammensatt person enn det vi er vant med fra denne sjangeren. 
I tillegg til å være korrupt og brutal er han også sårbar og kjærlig, i hvert fall mot sine aller nærmeste. 
Gjentatte scener fra fortiden gir oss også større innsikt i hva som driver ham, nemlig drømmen om en bedre by. 
At både Murdock og 
Fisk ønsker det samme, men har forskjellig oppfatning av hvordan målet ser ut, og ikke minst hvordan man skal komme dit, gjør serien til like mye et godt drama, som en ren spenningsserie. 
",1
"Nærbilde av Amerika
Filmanmeldelse: 
En musikalsk og energisk og miks av uforutsigbar landeveisfilm og nært, sanselig kvinneportrett. 

Star. 
Jake. 
Corey. 
Pagan, Kalium og resten av den rastløse, rotløse, oppskrudde gjengen ungdommer som sitter trykket sammen i Krystals hvite van. 
Handelsreisende i 2010-tallets USA, fra dør til dør, fra det ene billige motell til det andre, gjennom midtvestens vidåpne landskap. 
Oklahoma, Kansas, Iowa. 
Nebraska. 
Ute for å selge noe de færreste vil ha. 

Gjengen kunne vært skrevet frem av Arthur Miller, om han hadde forfattet «En handelsreisendes død» i dag. 
Slik Miller brukte skuespillet for å gjennomlyse myten om den amerikanske drømmen, bruker britiske Andrea Arnold filmen til en reise gjennom amerikansk ulikhet. 
Men ikke bare. 

De som så Arnolds «Red Road» (2006) og «Fish Tank» (2009), vil trolig huske dem som nye og friske tilnærminger til britisk sosialrealisme, med et spesielt skarpt og ømt øye for unge kvinner. 

Så også i «American Honey», der 18-år gamle Star står i sentrum og følges gjennom en utvikling som nok kan kalles uavklart og ufokusert, men som likevel går tett på og er dypt fascinerende og usentimentalt. 

Star støter på Jake på en parkeringsplass, og trekkes umiddelbart mot ham. 
Han tilbyr henne å bli med i gjengen som reiser rundt og selger magasinabonnement. 
Bosatt i en trailerpark, med en alkoholisert far som trolig misbruker henne, og med eneansvar for to småsøsken, opplever hun Jake og jobben som en mulig vei ut. 

Krystal styrer geskjeften med beinhard kynisme og eierskap til Jake. 

Salgsmetodene består av løgn og forbannet dikt. 
Så kanskje finnes det ikke så mange andre utveier for Star enn å drive med, og utvikle sine egne metoder? 

Arnolds film synes å velge litt av den samme strategien. 
Mer enn å følge tradisjonell dramaturgi eller fortelling, driver den av gårde med en nesten dokumentarisk tilnærming til steder, mennesker, miljøer, som en reise mellom sosioøkonomiske forhold og tilstander i et nærmest uramerikansk og klassisk landskap av prærie, kjøpesentre, veinett, gårdsbruk, forsteder, trailerparker. 

Reisen ledsages av et lydspor som må være årets beste, med tittelen lånt fra Lady Antebellums «American Honey» og med musikken integrert i tid og sted. 
Som når Rihannas «We Found Love» spilles på et supermarked og Jake begynner å danse for Star. 
Som når ungdommene spiller rap og hiphop for å skru seg opp foran dagens salgsfremstøt - med E-40s «Choices (Yup)» som fast ritual. 
Eller Bruce Springsteens versjon av Suicides «Dream Baby Dream», fra radioen i en trailer. 

Musikken tilfører filmen en voldsom energi, samt øyeblikk av ømhet og poesi, og humor, noe filmen også ellers er bemerkelsesverdig full av, gitt hensyns- og håpløsheten den presenterer. 

Nykommer Sasha Lane former en uhyre levende Star, full av oppdrift og empati, lengsler og vilje til å ta sjanser. 
Lanes håndtering av rollen innvarsler at dette sikkert ikke blir siste gangen vi ser henne. 
Samspillet med Shia La Beoufs uforutsigbare og eksplosive Jake slår gnister. 

Gitt spilletid og typegalleri ville nok en annen regissør enn Arnold gått dypere inn i forholdet mellom ungdommene. 
At hun ikke gjør det, kan forklares og forstås ut fra hvor utbyttbare de er. 
Hver og en er først og fremst en pengemaskin for Krystal, uforglemmelig spilt av Riley Keough. 

Dessuten er dette først og fremst en film der vi følger Star gjennom noen formende uker. 
Uten å vite hvor hun går videre når filmen toner ut. 
",1
"Småsjarmerende harrytass
Gir deg akkurat det du forventer. 
Raske biler, situasjonskomikk og noen solide doser buskis. 

«Her står IQ-en i taket», kommenterer Roy Gundersen tørt ved synet av et par råner-babes. 
Det er en replikk man fort kunne snudd mot «Børning 2». 
Men det ville ikke vært sant. 
Ikke at filmen er spesielt intelligent, slett ikke. 
Men de som har laget den, vet veldig godt hva de holder på med. 
Det gir en film som er akkurat det den er ment å være – en amerikansk etterplaprer som lykkes med å utnytte det særnorske i kultur og landskap, og som gjør det med en viss smarthet og stil. 

Siden filmens persongalleri og univers allerede er etablert, får vi en oppfølger som er mer konsentrert og finpusset enn forløperen. 
Fortsatt er filmen rufsete nok, men de kornete bildene er skiftet ut til fordel for en rikere og varmere glans. 
Toeren virker derfor langt mer forseggjort, visuelt så vel som i de halsbrekkende stuntene. 
Noen av dem er bent ut elegante. 

Forrige films kappkjøring til Nordkapp sendte Roy (Anders Baasmo Christensen) og Doffen (Sven Nordin) i fengsel. 
Knapt har Roy rukket å sette sin fot utenfor murene før nye utfordringer dukker opp. 
Den ene er erkjennelsen av at datteren Nina (Ida Husøy) har fått seg kjæreste. 
Den andre heter Kayser (Vegar Hoel). 
Han inviterer til ny duell. 

Alle andre enn Roy er lette å be. 
Så når doningene setter kursen mot Fosnavåg, for å kappes om å nå Murmansk først, er det mer familiære og forviklingsmessige grunner til at han blir med. 
På hjul ligger selvsagt politimannen Philip Mørk (Henrik Mestad). 

Flere forviklinger skal det bli. 
Og flotte panoreringer av norsk vinterlandskap. 
Og litt for mange riktig kjedelige frontalbilder av bilkjørere bak frontruter. 

Det hele gasses opp av et lydspor som av og til gir filmen preg av musikkvideo. 
Også denne gangen hviler formelpreget tungt over opplegget. 
Men inspirert av den første filmens suksess synes filmskaperne å slappe mer av. 
Det baner vei for noen riktig fine innfall, noen ordentlig velfungerende slapsticks og sjarmerende morsomheter. 
Som når Klaus Sonstad dukker opp som inkarnert trønder på Oppdal. 

Den første filmen led under et noe påklistret forsøk på å tilføre tyngde gjennom det kompliserte forholdet mellom Roy og Nina. 
Også her slapper filmskaperne mer av nå. 
Far/datter-forholdet er fremdeles essensielt, men behandles mer lekende, også fordi Ninas mor, Ingrid Lykke (Maria Blokhus), hentes inn som komisk irritasjonsmoment. 

Mer enn 380.000 så den første «Børning»-filmen, som dermed gikk rett til topps som den mest sette norske filmen i 2014. 
Skulle oppfølgeren få lignende besøkstall, vil det være litt mer fortjent. 
",0
"Tonedøv sangglede
Noen er så umusikalske at de ikke engang hører hvor falskt de synger. 

De som er for unge til å huske Olga Marie Mikalsen, kan lete henne opp på YouTube. 
Hun kalte seg en «lyrisk alt», og selv om sangstemmen neppe kan kalles vakker, var det ingen ting å si på innlevelsen. 
Hun ble et kultfenomen på 1980-tallet, og hadde drøyt 60 år tidligere sin like i amerikanske Florence Foster Jenkins, en amerikansk sosietetskvinne som «Marguerite» er løselig inspirert av. 

I denne franske versjonen heter hun Marguerite Dumont, en styrtrik baronesse som i likhet med Florence elsker å iscenesette seg selv i tablåer fra berømte operaer, og insisterer på å synge offentlig, selv om stemmen langtfra bærer. 
Noen er åpenbart så tonedøve at de ikke hører selv hvor falskt de selv synger. 
Problemet i dette tilfellet er at verken ektemannen eller andre forteller Margeruite hvor falskt det låter. 

Marguerite gir lidenskapelig uttrykk for at hun elsker, lever og ånder for musikk, og jeg velger å tro henne, selv om filmen insisterer på at de eksentriske iscenesettelsene og sangen bunner i kjærlighetslengsel og seksuell frustrasjon. 
Ektemannen Georges’ handlinger og holdning til henne indikerer at dette utvilsomt er et sårt og vanskelig område i Marguerites liv. 
Men å gjøre det til en drivkraft for hennes lidenskapelige forhold til musikk, er en ganske reduserende påstand som gjør at en ellers smått fornøyelig film mister slagkraften den kunne hatt som et fandenivoldsk og annerledes portrett av en kvinne som entusiastisk insisterer på å leve ut drømmene sine, trass motgang og manglende talent. 
Og som kanskje ser «sangen» som et frigjøringsprosjekt, gitt de stramme rammene i borgerskapet hun lever i. 

Redningen er Catherine Frot i hovedrollen. 
Den franske veteranen synes å oversøse Marguerite med all den kjærligheten filmen nok føler for sin førstedame, men ikke helt greier å formidle. 
Frot spiller frem en Marguerite full av ynde og naiv sjarm, med en indre besettelse som nok er på, eller over grensen til en slags galskap, men som likevel er betakende. 
Tross alt; hvem har ikke i en vill dagdrøm fantasert oss et talent vi mangler, men gjerne også skulle manglet sperrer for å kaste oss ut i? 
Det er bare å se på «Idol», eller «Norske talenter». 
Og som hennes lojale tjener Madelbos (Denis Mpunga) sier: 
«Det handler om å gjøre det man gjør med stor skjønnhet». 

For operaelskere er filmen en ganske tosidig opplevelse. 
Men innimellom får man noen praktfulle arier, formidlet via knitrende grammofonplater. 

Senere i høst kommer den amerikanske versjon av historien om Florence Foster Jenkins, i Stephen Frears regi og med Meryl Streep i hovedrollen. 
Så blir det interessant å se hvilket rom de lar damen utfolde seg i. 
",1
"Smellvakkert fra Woody Allen
Den snart 81 år gamle regissøren tråkker i vante spor. 
Men det er lenge siden han har levert en så visuelt vellykket film som dette. 
Innimellom romantikken er den også beiskt vittig. 

Lot du deg forføre av romantikken Woody Allen drysset over lysenes by i «Midnight in Paris», vil hjertet ditt bli som gele i møtet med hans versjon av 1930-tallets New York. 

Ble du bedåret av Marie Cotillards parisiske 20-tallskjoler, vil du elske kostymedesigner Suzy Benzingers silkemyke 30-tallskreasjoner. 

«Café Society» er på alle måter en visuell lekkerbisken. 
I det ene øyeblikket badet i californisk sollys, like gyllent som den hollywoodske gullalderen filmen låner glans fra. 
I det neste innhyllet i nostalgiens sepiatoner, når Allen beveger seg fra Los Angeles til Bronx, eller skiftende til transparent pastell over Manhattan Skyline. 

I Jesse Eisenbergs skikkelse gis hovedpersonen Bobby Dorfman en keitet likhet med regissøren, og et snev av samme stakkato måte å snakke på. 
Men ikke overdrevet, og ikke påtrengende. 

Utskremt av sin mor, en typisk «jiddische mamma», kommer Bobby som ung og usikker mann fra New York til Hollywood for å søke jobb hos onkel Phil (Steve Carell), en vellykket agent for tidens store filmstjerner. 

Onkel Phil utkommanderer sekretæren sin, Vonnie (Kirsten Stewart) til å ta seg av den sjenerte nykommeren. 
Om Bobby forelsker seg? 
Ja. 
Særlig lar han seg besnære av at Vonnie ikke synes imponert av hollywoodsk livsstil og stjernegalleri. 

Så kommer det kjente, allenske forviklingsnummeret, og Bobby reiser hjem. 
Tilbake i New York jobber han seg opp i nattklubben til gangsterbroren Ben (Corey Stoll). 
Selvtilliten stiger i takt med klassereisen inn i Manhattans mangslungne sosietet. 

«Jeg måtte velge», sier Vonnie da de senere møtes. 
Og om dette florlette periodedramaet diskuterer noe som helst, så er det nettopp de umulige valgene livet av og til stiller oss overfor. 
Inkludert Phils valg av en langt yngre kvinne fremfor sin jevnaldrende kone, som han aldeles ikke er ulykkelig sammen med. 

De som irriterer seg over Allens hang til historier om eldre menns forhold til unge kvinner, finner med andre ord litt å irritere seg over denne gangen også. 
Selv om kvinnen Phil nevner slett ikke er så naiv som mange av sine filmatiske forgjengere. 

Mer påtakelig er det at passasjer i filmen godt kan leses som Allens kommentar til egen skandalehistorie, forholdet til adoptivdatteren og bruddet med Mia Farrow. 
Ikke eksplisitt, aldeles ikke, og man skal som kjent være uhyre forsiktig med å blande kunsterens privatliv og verk. 
Men det som skjedde ligger uvegerlig som en understrøm når fiksjonen bringer «valgets nødvendighet» på banen, og anes også i det bittersøte blikket på «det som var» og «det som ble», og illusjonene som brast. 

Ikke at det bidrar til å gi filmen tyngde. 
Den oppleves mer som en liten ertekrok av en film, og som sådan er den innimellom fornøyelig, ofte med en beisk og nettopp derfor velsmakende bismak. 
Særlig i skildringen av Dorfman-familien, som sender tankene i retning «Radio Days» fra 1987. 

Tematisk følger filmen opptråkkede, allenske stier, selv om de ikke er like påtakelige som i fjorårets «Irrational Man». 
Men stilistisk er det lenge siden Allen laget noe så vellykket som «Café Society». 
Æren faller på Vittorio Storaro, en for regissøren ny mann bak kamera. 
Storaro er trippel oscarvinner, blant annet for «Apokalypse nå», og skaper noen magiske scener i en ellers lett forglemmelig film. 
En utspiller seg på et motell, der Vonnie og Bobby blir sittende i et glødende mørke da lyset går. 
En annen er en überromantisk setting i Central Park, der det nevnte, transparente lyset gir deg lyst til å hive deg på første fly til New York. 

Og bak det hele lyder all that jazz. 
",1
"Dypt bevegende portrett av livets mangfold
Trenger du å få tilbake troen på mennesket? 
Gå og se denne filmen. 

«Jeg er meg og du er deg. 
La oss bytte! 
Så kan vi alle møtes ved ekvator og spille golf.« 

Utsagnet fra en av de medvirkende er ikke talende for filmens formål, eller effekt. 
Å påstå noe slikt, ville vært en fornærmelse overfor dem som gir stemme til det mangslungne, menneskelige koret som utgjør Yann Arthus-Bertrands ambisiøse dokumentar. 
Som tilskuer kan jeg aldri bli kvinnen som forteller om mishandling, det misbrukte barnet som måtte flytte på gaten, sønnen som snakker til faren som ble terrorist, eller den 15 år gamle livstidsfangen. 
Likevel har de korte møtene en voldsom effekt. 
Fordi vi ser den andre. 
Møter den andres blikk via filmduken. 
Og ser oss selv i den andre. 

Arthus-Bertrands film stiller det enkle, og uhyre vanskelige spørsmålet: 
Hva vil det si å være menneske? 
Kloden teller 7,3 milliarder av oss. 
Finnes det en felles menneskelig erfaring som går på tvers av kulturer, etnisitet og økonomisk ulikhet? 

Metoden franskmannen bruker for å få svar, er uhyre enkel. 
Han setter mennesker foran en mørk bakgrunn og filmer dem i nærbilde, én etter én, mens de snakker rett inn i kamera. 
Unge og gamle. 
Overlevende fra folkemord, krigsveteraner, flyktninger og fattige bønder. 
Vanlige folk. 
Pluss en tidligere president i Uruguay. 

Ingen presenteres ved navn. 
Alt de gjør, er å svare på spørsmål. 
Om kjærlighet, hat eller lykke. 
Hevn eller tilgivelse. 
Håp. 
Sinne. 
Arbeid, sult, maktesløshet. 
Religiøs tro og refleksjoner rundt meningen med livet. 
Vakre historier og forferdelige fortellinger. 
Latter og gråt og et mektig og dypt bevegende innblikk i det vellet av myldrende liv og menneskelig erfaring som utspiller seg på denne ubegripelig vakre planeten. 

Sekvensene brytes opp av panoreringer over vilt fotogene landskap, ofte med mennesket som en bitte liten, bevegelig, gjerne arbeidende prikk nede i alt det vidstrakte og digre. 
Ledsaget av Armand Amars musikk, som minner litt om Philip Glass' og der blant andre norske Sara-Marielle Gaup bidrar vokalt, er det som om fotografiene i National Geographics er blitt levende og har fått lydspor. 

Disse poetiske, helt hinsides vakre innslagene både understøtter og kontrasterer det menneskelige landskapet av ansikter, historier og refleksjoner, og bidrar til den samtidig meditative og medrivende stemningen filmen setter meg i. 

«Human» var en av de store snakkisene på fjorårets BIFF (Bergen internasjonale filmfestival). 
Enkelte snutter har gått som en farsott på YouTube. 
Forståelig nok. 
«Human» er litt som den populære, nydelige Facebook-bloggen «Humans of New York», bare i filmatisk, verdensomspennende storformat. 

Spilletiden på tre timer og ti minutter kjennes ikke som et sekund for mye. 

Skalaen min har bare seks hjerter. 
Dette er en tistjerners film. 
",1
"Kan lykken gjenfinnes i Nord-Norge?
En tysk komedie om angst og depresjon – er det mulig? 
Åpenbart. 

Tyskland er ikke akkurat kjent for å levere velfungerende komedier. 
Men her kommer sannelig en fin, liten film seilende helt ut av det blå. 

Skrevet og regissert av Sonja Heiss, greier den å behandle et vanskelig tema med både letthet og tyngde, og — ikke minst - stor varme, lun humor og noen gylne øyeblikk. 
Ett av dem oppstår når hovedpersonen Hedi, høy på beroligende tabletter, går på dyrebutikken og kjøper en kanin. 

«Lykkelig i 24 timer» handler altså om en angstutløst depresjon vi får et forvarsel om allerede i åpningssekvensen, da Hedi på vei til jobb blir sittende fast i heisen, og via høyttaler får gode råd om hva hun skal gjøre hvis hun blir urolig eller får klaus. 

Der og da fremstår hun som en akkurat passe velfungerende kvinne i 30-årene, kul, tilbakelent og småvittig, litt vimsete og distré, presentert på en måte som gjør at man umiddelbart liker henne. 

Bortsett fra frempeket i heisen får vi ingen forklaring på hvorfor Hedi brått får panikkanfall. 
Og det er greit. 
Både fordi det er en psykologisering verken vi eller filmen trenger, og fordi filmen handler mer om tilstanden hun, ektemannen Uli og sønnen Finn havner i når angsten fester seg og planene de har går fløyten. 
Slik sett er filmen like mye et relasjonsdrama som en komedie om depresjon. 

Og den fungerer utmerket på begge plan. 
Sonja Heiss greier å få meg til å bry meg om både Hedi og Uli; han har det heller ikke lett. 
Filmen balanserer nydelig mellom å ta sitt tema alvorlig og å spøke med en tung, tung tilstand. 
Som i nevnte scene fra dyrebutikken, eller når Hedi snakker med en psykolog om angsten. 

I stedet for å psykologisere , bruker Heiss enkle, nesten banale virkemidler for å illustrere tilstanden. 
Men det fungerer. 
Hedi kommer syklende hjem og oppdager at bygården de bor i er under oppussing og kledd inne i en plastpresenning som dimmer utsikten fra leiligheten. 
Et ypperlig bilde både på hvordan angsten stenger inne og gir tunnelsyn, på depresjonens evne til å låse tankene og på mulighetene for å bygge opp noe nytt i kjølvannet av en ny erfaring. 

At filmen er et resultat av en depresjon Sonja Heiss selv opplevde, hjelper på ektheten. 
Men selve clouet er Laura Tonkes overbevisende, nyanserte spill. 
Hun minner litt om den amerikanske skuespilleren og komikeren Kristen Wiig; ikke rent fysisk, men i spillestil, mimikk og evne til timing. 
Begge har også den samme evnen til å balansere sårhet, tilstedeværelse og komikk. 

Med bergenske Maria Ekerhovd og hennes selskap Mer Film inne på produsentsiden, tar «Lykkelig i 24 timer» turen fra Berlin til Nord-Norge, i en manøver som ville virket litt påklistret om den ikke hadde en så klar funksjon. 
Hedi, Uli og Finns reise nordover er et forsøk på å stable livet, lykken og familien på beina igjen. 

Med skogen rundt seg og et vidåpent fjordlandskap foran seg, kontrasteres den innestengte byleiligheten. 
De tre får, bokstavelig talt, en annen og friskere luft å puste i. 
Hedi og Uli bestemmer seg for å prøve å være lykkelige i et døgn. 
Et nydelig uttrykk for viktigheten av ikke å gå for fort frem, eller ønske seg for mye på en gang, men ta ett skritt av gangen ut av vanskelighetene. 

Hva som videre skjer, står åpent. 
",1
"Trist som faen
Atle Antonsen byr frem en tragisk skikkelse som verken er til å le eller gråte av. 

Møt Axel Farstad, suksessforfatter med dyre dresser, fet Jaguar, oppblåst selvbilde og et alkoholproblem som holder på å ta livet av ham. 

Slik sett har han to i seg til å falle inn i folden av hva den svenske litteraturviteren Ebba Witt-Brattstöm kaller «kulturmannen»; han som sippende til dyr rødvin omgir seg med et hoff av beundrere, siterer seg selv, siteres av andre, og nedlegger kvinner, gjerne langt yngre enn ham selv. 

Bortsett fra at Axel ikke lenger har noe hoff. 
Han er ikke bare en dypt ensom mann, han er ufyseligheten personifisert. 

Uten dekning på kontoen sjekker han inn i tårnsuiten på Oslos Grand Hotel, det eneste stedet han kan konsentrere seg om å skrive. 
Hadde det ikke vært for spriten. 
Og skrivesperren. 
Og forstyrrelsene fra en fyr nesten like irriterende som han selv; en tiåring med Tourettes og tics og ADHD. 
Han heter Noah, og havner i Axels varetekt av grunner som har med forfatterens økonomi å gjøre. 

«Grand Hotel» markedsføres som en feelgood-komedie, men om man ikke syns det er gøy med en guttevalp som kviner og sier «fitte», er det lite å le av her. 
Og lite godfølelse å hente. 

Først og fremst er dette en sår film om mennesker som strever med tilværelsen og med seg selv. 
I så måte er Atle Antonsen god i rollen som Axel. 
Han tyr ikke til klovneri, han spiller snarere videre på den sure, lukkede typen han spilte i TV-serien «Dag», ispedd en ekstra dose arroganse. 
Men der man kunne ane emosjonelle valører i seriens parterapeut, siver ingen ting annet enn gul galle ut av denne forfatteren. 
I dobbelt forstand. 
Han lider av skrumplever. 

Atle Antonsen om rollefiguren: 

Også Håkon Bøhmer gjør en god figur i en vanskelig rolle. 
Heller ikke hans Noah er særlig lett å like. 
Man står i fare for å irritere seg like mye over ticsene hans som Axel gjør. 
Bøhmer gir ham nok sjarm og sårbarhet til at det bærer, uten at det tar brodden av det faktum at Noah faktisk er en krevende unge. 
Men så har da også regissør Arild Frølich gjennom «Doktor Proktor»-filmene vist at han har håndlag med unge skuespillere. 

At filmen setter en irriterende og en usympatisk fyr i sentrum, er i utgangspunktet et pluss. 
Det uskikkelige er mer interessant enn det skikkelige. 

Samtidig er dette den største utfordringen ved «Grand Hotel». 
I skildringen av uskikkeligheten blir den for skikkelig, for distansert og — til en viss grad - for endimensjonal i fremstillingen av Axels ubehøvlede arroganse. 
Jeg må dra meg selv etter håret for å engasjere meg i skjebnen og livet hans. 
Noah er lettere å få sympati med. 
Etter en stund. 

Mesteparten av sympatien drypper på Noahs mor, Hannah (Vera Vitali), hotellets resepsjonist og gjenstand for Axels infamiteter. 
Særlig i filmens kanskje beste scene, der hun - i en forsøksvis hyggelig setting - blir offer for hans snobbete analyse av enslige mødre. 

Her finner vi en fortettet energi filmen ellers mangler. 
Slik sett speiler den Axels livstretthet mer enn Noahs hyperaktivitet. 
Det er greit, men jeg savner en tettere nærhet til de to hovedpersonene, mer energi i fremdriften og et klarere bilde av hva filmen vil, bortsett fra å lede frem til et forventet vendepunkt. 

Som fortelling om et odd og uventet vennskap er den uoriginal og forutsigbar, og ikke intim nok til å røre meg. 
Som fortelling om alkoholisme byr den heller ikke på noe nytt og overraskende. 
Som beretning om et fallert menneske pirker den i overflaten. 
Jeg savner det dypere, mer følbare mørket som kunne hevet filmen fra «helt ålreit» til virkelig god. 
",0
"Bot uten bedring
Stiller vektige spørsmål rundt hva som er straff og hva som er soning. 

I Oscar-vinneren «Spotlight» omtales anonyme hus hvor katolske prester gjemmes bort etter avsløringer om seksuelle overgrep. 
«El Club» handler om et slikt hus, og om beboerne der. 

Stedet er La Boca, en liten fiskerlandsby ved kysten, sør for Santiago. 
Huset ligger tilbaketrukket, det rommer fire prester og en nonne, og i begynnelsen virker tilværelsen rolig og regelstyrt, nesten litt klosteraktig. 
«Et sted for retrett og bønn», som Søster Monica kaller det. 
Bortsett fra at hun og de fire prestene driver med noe så lite geistlig som veddeløpshund. 

Så gjør en sjette beboer sin entré. 

Like etterpå dukker en mentalt ustabil mann opp utenfor huset. 
Han roper ut en blanding av poesi og obskøniteter. 
Han heter Sandokan og er et offer for ugjerningene som har ført disse prestene hit. 
Slik blir han en motor for den konfrontasjonen med fortiden som etter hvert utfolder seg, og som litt etter litt gir innsikt i de ulike prestenes personlighet og bakgrunn. 

Det involverer nok en nyankommer, García, en ung prest som i tillegg er psykolog, sendt ut for å undersøke det som også er filmens grunntema: 
Spørsmålet om hvordan store synder kan og skal sones. 
Kan livet disse kirkens menn lever kalles «straff»? 
Har de overhodet tatt innover seg hva de har gjort, og konsekvensene? 

I bunnen ligger en stor og berettiget harme over en kirke som, for å unngå skandale og opprettholde makt, tar bedre vare på overgriperne enn ofrene. 
En spesifikk kritikk som også får et sterkt element av allmenn maktkritikk. 

Pablo Larraín huskes for sin eminente «Stem nei», om hvordan reklamemediet ble tatt i bruk for å bli kvitt diktatoren Augusto Pinochet — et mørkt tema behandlet med humor og filmatisk finesse. 

Denne gangen resulterer nok et mørkt tema i en film som behandler sine spørsmål med stort alvor, men også med satirisk og dypt ironisk tilsnitt og mange psykologiske og menneskelige nyanser. 
Slik sett er dette en rik film, også fordi den på utsøkt vis bærer i seg noen bibelske bilder som i denne ytterst jordiske sammenhengen får stor kraft. 
Sandokan som bærer en fillete stol på ryggen, som var den et kors, opp mot høyden foran huset, som til et Golgata. 

Den stoiske García som omsorgsfullt vasker Sandokans føtter, og kysser dem. 

La Bocas kraftfulle, slående natur og musikk av Britten, Bach og Arvo Pärt bidrar ytterligere til en film som både er visuelt vakker, emosjonelt vond og subtilt sviende i sin kritikk av den katolske kirkes synderegister, både når det kommer til maktmisbruk, overgrep og unnlatelser. 
",1
"Snubler i ovarennet
Kryss fingrene for at ingen av barnebarna tar med Toralf Engan på denne kinofilmen. 

Olaf B. Bjørnstad, Toralf Engan, Torgeir Brantzæg, Bjørn Wirkola, Ingolf Mork, Espen Bredesen og Sigurd Pettersen. 
Bare å uttale navnene på disse hoppukevinnerne høyt, kan få det til å gå varmt nedover ryggen på norske menn i hus og hytte. 
For en generasjon nordmenn er minnet om stilhopperen Engan det nærmeste de er kommet både Skjønnheten og Saligheten. 

Disse tingene skal man ikke kimse av. 
De betyr noe. 
Det er en grunn til at Jon Fosse har «svev» som yndlingsmetafor. 
I svevet trer de til side — de grå, rigide betingelsene vi ellers sleper våre liv etter. 

Dette fikk et helt konkret utslag i Finland, det eneste landet hvis hoppinteresse kan sammenlignes med vår egen. 
Da 16 år gamle Toni Nieminen fikk en sportsbil i gave, var ikke myndighetene sene med å fire på regelverket. 
Folkens, la oss se gjennom fingrene med den attenårsgrensen; han er jo olympisk mester for svingende! 
Slik trådte livets betingelser til side, og en knapt kjønnsmoden 16-åring inntok finske veier. 

Når «Eddie the Eagle» - «den utrolige historien om Storbritannias mest kjente skihopper» - settes opp på norske kinoer, finnes det derfor et mottakelig publikum. 
Hundretusener av nordmenn som minnes den bebrillede Michael Edwards med søtladent vemod, en blanding av nostalgi og godlynt ertelyst: 
Haha, han som alltid landet på kulen. 
Men han skal ha for motet han utviste! 
Og det smittende humøret! 
Sukk, det var tider. 
Da hoppsporten ennå hadde plass til den slags utskudd. 

Problemet er bare at hoppsport er en eksotisk liten greie som bare en marginal del av verdens befolkning har noen som helst forutsetninger for å forstå. 
Med unntak av Østerrike og tre-fire andre nasjoner med grenseflate mot Alpene, er det simpelthen ingen andre som bryr seg. 

Når historien til «Eddie the Eagle» kjøres gjennom den amerikanske filmkvernen, er det derfor betimelig å minne om at den bare i forsvinnende liten grad handler om … hopping. 
Og videre at den er på sitt aller dummeste når den prøver på det. 
Bunnen nås i en scene der svevets estetikk reduseres til mannens klimaks under seksualakten. 
Huff, hva ville Toralf Engan sagt? 

I stedet for skihopping har filmskaperne fokusert på det de kan: selvhjelpsevangeliet om tro, vilje og gjenstridighet. 
Om at du kan kjempe deg hele veien til OL, om du bare finner styrken i deg selv og ikke lytter til pappa og andre autoriteter som måtte ha ulike motiver for å stå i din vei. 

Budskapet er både løfterikt og sympatisk («It’s not about the triumph, but the struggle», «De siste skal bli de første«), men den skjematiske fremstillingen, ørten treningsmontasjer og innslagene av slapstick-humor står i veien for all mulig innlevelse. 

For hvem i alle dager er denne Michael Edwards, den usannsynlige skihelten som ble hele hoppsportens kjæledegge? 
Hva drev ham? 
Her har filmen lite annet å tilby enn psykologiske årsaksforklaringer på nivå med onsdagsfilmen, med en konstant månebedotten Taron Egerton i hovedrollen. 
Gudskjelov for Hugh Jackman som i det minste bidrar med et minstemål av profesjonalitet i rollen som alkoholisert hoppmentor. 
Hvorfor Christopher Walken sa ja til å bli med på denne innspillingen, forblir en gåte. 

I tillegg forstyrrer filmens uavklarte forhold til virkeligheten. 
Hvilke av disse hendelsene har faktisk utspilt seg? 
«Eddie the Eagle» foregir å være en historie fra virkeligheten («biopic«), men riktigere er det å kalle det en fantasifull gjengivelse av ulike begivenheter i livet til en britisk skihopper som mot alle odds fikk lov til å delta i ett olympisk mesterskap, Calgary i 1988, han ble nektet å delta under OL på Lillehammer seks år senere. 
Alt sammen servert i et insisterende feelgood-narrativ. 

Michael Edwards vant norske hjerter fordi han konsekvent landet på kulen. 
«Eddie the Eagle» gjør ikke det engang, men snubler i ovarennet. 

Gikk du glipp av påskens filmer? 
Her er anmeldelsene 
",0
"En pilegrim i denne verden
Terrence Malick vil ryste oss ut av søvnen. 
Men lykkes bare delvis denne gangen. 

Plottet i «Knight of Cups»? 
Spørsmålet er galt. 
Et sted mellom «Tree of Life» og «To the Wonder» sa Terrence Malick farvel til den slags struktureringsprinsipper. 
Du skjønner, tilværelsen er større og mer mystisk enn som så; den lar seg ikke organisere i et narrativt hele. 
Alt vi har tilgang til er en serie tilstander, med høyst uklar forbindelse. 
Legg til en dose Weltschmerz og naturmystikk, og du har Malick anno 2016. 
«Knight of Cups« begynner sympatisk nok med et jordskjelv — naturens måte å ryste oss ut av søvnen? 
- og er ordnet i åtte kapitler med ulike tarotkort som fortolkningsnøkkel. 
I tillegg fungerer den kristne allegorien «The Pilgrim’s Progress» (John Bunyan, 1678) som ledetråd. 
Forvirrende? 
Vel, det er nok også hensikten. 

Vår pilegrim heter Rick (Christian Bale) , en like deler ettertraktet og fremmedgjort manusforfatter som holder sin eksistensielle tomhet i sjakk med utagerende festing og en samling distraherende kvinnelige bekjentskaper, den ene enda vakrere og mer fortapt enn den forutgående. 
Blant disse Elizabeth (Natalie Portman), som ubeleilig nok blir gravid når hun egentlig er gift med en annen; ekskonen Nancy (Cate Blanchett); og modellen Helen (Freida Pinto). 

Ikke at det hjelper. 
Som en av kvinnene forteller ham: 
«We're not leading the lives we were meant for». 
Stort bedre blir det ikke når den autoritære, bebreidende faren (en tilbakevendende Malick-skikkelse) kommer inn i bildet «My son, you can't figure your life out!» 

Scenen skifter mellom Los Angeles og Las Vegas , den vestlige hedonismens to hovedsteder og antagelig det siste leseren forbinder med pilegrimsmål. 
De uregjerlige sceneskiftene og det fragmentariske uttrykket kan slite ned tåleevnen til noen hver, men pareres med bildene til Emmanuel Lubezki, som tidligere i år vant sin tredje Oscar i kinematograf-klassen - for «The Revenant». 
Årene i forveien vant han for «Gravity» og «Birdman». 

Den som savner et fastere struktureringsprinsipp og som kan få litt fnatt av Malicks poetiske shtick , der dypsindigheter av ulik valør hviskes frem mens noen beveger seg i ørkenen eller langs vannkanten, kan derfor alltids finne mening i «Knight of Cups» som et visuelt overskuddshorn. 
",1
"Nærbilder av et vennskap
Presist og følsomt om to venninner på randen av oppbrudd. 

Hvem er vi for hverandre? 
Hvordan former vi hverandre og hvem blir vi i det fellesskapet som utgjør «oss»? 

Sånne spørsmål kan man grunne mye på og snakke lenge om, sentrale som de er både i kjæresteforhold, ekteskap og vennskap. 

I Patrik Syversens film handler det om vennskap mellom to kvinner. 
Marte (Marte Germaine Christensen) og Silje (Silje Storstein) er et sted i overgangen mellom 20— og 30-årene. 
De har åpenbart kjent hverandre lenge. 
De er single, derfor har de mye tid til hverandre, og deler dette tette, intime fellesskapet man kan lengte etter når man ikke har det, savne når man er borte fra det, nyte når man er i det og ønske seg ut av når det blir for dominerende og klamt. 

Filmen følger de to gjennom halvannet døgn med festing, fnising og snakk. 
Silje gjennomgår den siste manøveren i et samboerskap som er slutt. 
De havner på nachspiel med en fyr (Benjamin Helstad) som uten å ane det blir en inntrenger i relasjonen, en kile som slår sprekker i bildet vi har dannet oss av Marte og Silje. 
Og de, kanskje, av seg selv og vennskapet. 

Andreas Johannessens bevegelige kamera og lange takninger skaper en vakker, organisk flyt, ytre sett gjennom et sommerlig Oslo, indre sett gjennom et omskiftelig emosjonelt landskap. 
Tette nærbilder gir et intimit nærvær, i skildringen av de to og i beskrivelsen av de små forskyvningene i stemning og sinnstilstand vi blir vitne til. 
Gradvis kommer forskjeller i lynne og personlighet til syne, og med det; ubalansen i et vennskapsforhold i ferd med å brenne ut. 

Syversen har skrevet manus , men dialoger og handling er utviklet i nært samarbeid med Marte Germaine Christensen og Silje Storstein. 
Replikker, situasjoner og spillestil gir noe av den samme autentiske opplevelsen som TV-serien «Unge lovende» var full av. 

Det gir også en vakker, energisk og sår film. 
Den har ingen overraskelser i ermet, ingen provokasjoner eller nye vinklinger på velkjent stoff. 
Slik sett oppleves filmen litt motstandsløs. 
Den kunne godt lugget mer. 

Men den er full av gode observasjoner, og mange vil kjenne igjen strukturene i et forhold. 
Da mener jeg ikke bare et venninneforhold, selv om gjenkjennelsen der kan være ekstra sterk. 
Hvem er «sterkest», hvem legger premissene, hvem er mest avhengig av den andre? 
Gi og ta noen faktorer særegne for venninner, og fratrukket det erotiske begjæret, er det mye likt i vennskaps- og kjærlighetsforholdets grunnleggende bestanddeler. 
Og i måten de går i oppløsning på. 
Sorgen etterpå kan være like sterk. 

Som filmskaper kan Patrik Syversen gjerne kalles en underlig skrue, og det er positivt ment. 
Uforutsigbar er han i hvert fall. 
Han langfilmdebuterte med «Rovdyr», en blodig skrekkfilm full av klisjeer, og fulgte opp med enda mere skrekk, da i en amerikansk/britisk/bulgarsk samproduksjon. 

Med Marie Kleivdal Kristiansen som medregissør gikk han inn i det mer eksperimentelle, surrealistiske hjørnet med «Exteriors», før han skiftet til sjangerlek med en viss sjarm i «Hjelp, vi er i filmbransjen». 

Og hele tiden har han jobbet på lavbudsjett, uavhengig av offentlig støtte. 

Nå har han igjen beveget seg i en ny retning. 
«Det som en gang var» er en god miks av nærgående kammerdrama, dynamisk øyeblikksrealisme og lavmælt kunstfilmpoesi. 
Det lover godt. 
",1
"Fortært av fortiden
Drar opp temaer knyttet til straff, anger og tidens herjinger, men roter seg bort i ihjeltråkkede stier. 

«Secret in Their Eyes» er Hollywoods utgave av den argentinske filmen ved samme navn som vant Oscar i 2009. 
Der stopper også likhetene. 
Der den argentinske filmen (regi: Juan José Campanella) spilte sine tidshopp og uavklarte romanser opp mot det kvelende militærdiktaturet på syttitallet, veksler den amerikanske utgaven mellom våre dager og den nasjonale psykosen i kjølvannet av 11. september 2001. 
Når FBI-agent Jessica «Jess» Cobb (Julia Roberts) kommer over liket av sin egen datter, er det derfor bare begynnelsen. 
Gjerningsmannen blir fort sporet opp, men kan bare spasere ut av politikammeret ettersom han også tjenestegjør som informant i byens muslimske miljø. 
Heller en fri drapsmann enn et nytt 11. september, er rasjonalet. 
Når den nasjonale hvilepulsen gjenfinnes, har jævelen typisk nok forsvunnet fra radaren. 

13 år senere kan imidlertid en tidligere kollega av Jess, Ray Kasten (Chiwetel Ejiofor), ha sporet opp morderen på ny. 
Gråere i skjegget vender den nå privatpraktiserende etterforskeren tilbake til sin gamle arbeidsplass for å snu gamle steiner. 
Det er tydelig at saken har kostet ham mange våkenetter. 
Men ikke så mange som er blitt Jess, den sørgende og enslige moren, til dels. 
Som Ray bemerker: 
«You look a million years old». 
Sorgen er et hardt materiale. 

Tilbake på gamle tomter møter Ray, nå skilt, også på eks-kollega Claire Sloan (Nicole Kidman), som har steget i gradene siden sist og blitt sjef ved distriktsadvokatens kontor, men som heller ikke har hatt hell i kjærlighetslivet. 
Som filmen skal ha oss til å tro: 
De to har egentlig bare hatt tanke for hverandre i alle disse årene. 
Denne gjensidige attraksjonen, som på tegnebrettet skal utgjøre filmens emosjonelle kraftsenter, blir imidlertid aldri anskueliggjort — bare påstått. 

Tap, besettelse og forspilte kontorromanser, «Secret in Their Eyes» drar opp en rekke interessante temaer knyttet til straff, anger og tidens herjinger, og har en akkurat passe overraskende plottwist til slutt. 
I tillegg gjør både Chiwetel Ejiofor og Julia Robert fortjenestefulle jobber som forpinte sjeler, kretsende rundt det samme, gamle traumet. 

Like fullt er nyinnspillingen av «Secret in Their Eyes» en uforløst affære, der det politiske bakteppet under George W. Bush kun blir et beleilig startpunkt - og aldri integreres. 
Og der de stadige tidshoppene ikke greier å dekke over filmens konvensjonelle, forutsigbare dramaturgi. 
",0
"Slanger i paradis
Sofistikert og særdeles velspilt såpeopera med mørk klangbunn. 

Wow! 
Tilda Swinton som stadionrocker! 

Den måtte bare komme, men jeg forventet den ikke her, i en modernisert versjon av «La Piscine» fra 1969, med legendariske Alain Delon, Romy Schneider og Jane Birkin i sentrale roller. 

Luca Guadagnino har flyttet handlingen fra fasjonable Saint Tropez til den italienske øyen Pantelleria, nord for Lampedusa. 
Midt i flyktningers farvann, med andre ord, noe som gir historien en mørkere bakgrunn og et tidsaktuelt og grelt perspektiv. 

Her ferierer den verdensberømte popstjernen Marianne (Swinton) i eksotisk og erotisk harmoni med kjæresten, filmfotografen Paul (Matthias Shoenaerts), mens hun prøver å friskne til etter en operasjon som har fratatt henne stemmen. 
Så ringer Harry i all hast fra et fly, han er underveis, og knapt har han lagt på røret før flyet glir over de elskendes kropper som en truende skygge. 

Harry viser seg å være Mariannes tidligere elsker og plateprodusent, og må ha vært en fest å spille for Ralph Fiennes. 
Hyperaktiv, snakkesalig, selvopptatt og grenseløs på alle vis. 
Med seg har han sin inntil nylig ukjente datter Penelope, et forførerisk møfrø som i Dakota Johnsons skikkelse får en vidunderlig miks av selvnytersk tenåringsmutthet og beregnende selvsikkerhet. 

Like mye som å være hans datter kan hun være Harrys våpen for å få tilbake Marianne. 
Dermed er det duket for et erotisk drama som langt på vei kunne vært ristet ut av Woody Allens erme, men som Guadagnino i sine beste stunder greier å gjøre enda mer livlig, vittig og energisk, og samtidig ytterst raffinert, fullt av raske skiftninger og dirrende antydninger. 

Hver film med Tilda Swinton er i seg selv en fest. 
Det finnes ikke den type hun ikke kan gestalte, noe hun viser her i en og samme film; vekslende i kjappe tilbakeblikk mellom rufsete rockestjerne og en stumfilmaktig, sofistikert ferierende i elegante kaftaner og Dior-kreasjoner. 

Slik Swinton har en særegen teft for typer, synes Guadagnino å ha en særegen interesse for miljøer. 
I «I am Love» gikk han en borgerlig tekstilfabrikant-familie etter i sømmene. 
Her er det kulturelitens navlelo han plukker i. 
Som hovedrolleinnehaver i og medprodusent på «I am Love» sa Swinton om filmen at den var et forsøk på å fylle ny vin på gamle flasker. 
Det samme kan sies om «A Bigger Splash». 
Den er både et klassisk, kammerspilt sjalusidrama og en film som subtilt strekker seg ut over sine egne rammer. 
",1
"Alt av nåde
Finstemt og stillfaren meditasjon over menneskets grunnleggende livsvilkår. 

Konflikten mellom Georgia og utbryterrepublikken Abkhazia er kanskje ukjent her til lands. 
Noe annet er vel heller ikke å forvente; det finnes tross alt nok av andre konflikter å fortape seg i. 
Like uanfektet er elven Inguri, som skiller de to og glir dovent forbi, til lyden av sporadiske skuddvekslinger på begge sider. 

Men om våren våkner Inguri til liv. 
Ned fra fjellene kommer voldsomme mengder smeltevann og river med seg jord, stein, leire og røtter. 
Sedimentene danner avleiringer i elveløpet, som titter frem når vannet trekker seg tilbake. 
På disse grøderike, midlertidige øyene, som skylles vekk igjen når nedbørsmengdene øker på høsten, setter lokalbefolkningen opp provisoriske mais-plantasjer for å fylle matlagrene og komme seg ovenpå innen vinteren kommer. 

Om det forholder seg slik i virkeligheten, vites ikke. 
Men det er heller ikke poenget. 
Den georgiske regissøren har valgt seg fabelens form. 
Sannhetsgehalten i «Corn Island«handler ikke om jordbruksmønstre og overlevelsesstrategier i grenselandet mellom Abkhazia og Georgia — men om menneskets grunnleggende livsvilkår. 
«Med svette i ansiktet skal du spise ditt brød», heter det i Bibelen, og hovedpersonen i «Corn Island», den eldre mannen hvis eneste ønske er å fylle opp spiskammeret til det foreldreløse barnebarnet, har det på tilsvarende vis. 

Med møye og besvær dyrker han jorden, kun forstyrret av innpåslitne soldater fra begge sider av krigen som snuser rundt i båtene sine. 
Men maisåkeren gror, bølgene skvulper, trærne suser og fuglene kvitrer. 
Og i teinene spreller svartehavsstøren - med løfter om alt som skal komme. 
Naturen er god i «Corn Island», garantisten for alt som er godt og skjønt. 
Men bare på lånt tid. 
For en dag skal alt forgå; øyen skal skylles vekk, i frådende vannmasser. 

«Corn Island», nærmest fri for dialog, musikk og annet dilldall, er den vakreste filmen jeg har sett på lange tider. 
Og bør finne stor gjenklang i et land der Isak Sellanrå har en prominent plass i læreplanen. 
",1
"Det store spranget
Tegner et nyanserikt portrett av to kvinner på femtitallet som våger å teste den forbudte kjærligheten. 

«Carol», et lesbisk periodedrama, for å si det litt plumpt, går inn i en etter hvert rikholdig Todd Haynes-tradisjon, der regissøren tar utgangspunkt i et historisk tablå og viser hvordan gårsdagens tabuer er dagens trivialiteter. 

Flere av leserne vil kanskje være kjent med produksjoner som «Velvet Goldmine» (1998), «Far From Heaven» (2002)og HBO-serien «Mildred Pierce» (2011), satt til henholdsvis 70-, 50— og 40-tallet. 
Tidskoloritter i bakspeilet som mer enn antyder hvor langt vi er kommet med hensyn til kjønn, rase og seksualitet - men også hvor mye som gjenstår. 

I «Carol» vender Haynes tilbake til Eisenhowers USA, det «heteronormative» femtitallet da ikke alle tildragelser i kjærlighetslivet kunne uttales høyt - langt mindre etterleves. 
Filmens litterære forelegg, «The Price of Salt» (1952) avPatricia Highsmith, ble symptomatisk nok utgitt under pseudonym. 
Omkostningene ved å stå frem var for store. 

Carol Aird (Cate Blanchett) og Therese Belivet (Rooney Mara) er slik for pionérer å regne. 
To stykker som kanskje eller kanskje ikke finner kjærligheten, men iallfall har mot til å jakte på den. 

Filmen, tegnet i en mettet, noir-aktig fargepalett, begynner på et kjøpesenter i New York der den unge, troskyldige butikkassistenten Therese ekspederer den eldre og mer belevne Carol, som handler julegaver til datteren. 
Stjålne blikk utveksles, og før du vet ordet av det så er «the love that dare not speak its name» om ikke uttalt, så like fullt formidlet. 
Som for å teste motparten, finner Carol et påskudd for å legge igjen adressen sin (og et par hansker). 

Når hanskene dukker opp i posten noen dager senere, har hun nok til å invitere den andre på lunsj. 
Slik begynner en kurtisering som ikke kulminerer i elskovsakten før filmen er godt over halvveis. 
En nesten demonstrativ avholdenhet som for alt jeg vet kan virke provoserende i disse Tinder-tider. 

«Carol» nærer likevel ingen illusjoner om den rene, ubesudlede kjærligheten. 
Maktbalansen i forholdet er til å begynne med av det asymmetriske slaget, og verken Carol eller Therese drives utelukkende av høviske, høystemte motiver. 
Carol står midt i en bitter skilsmisse og barnefordelingssak, og bruker til dels Therese som en distraherende, utenomjordisk flørt. 
Som hun selv sier: 
«What a strange girl you are, flung out of space». 
Tilsvarende med Therese, som trenger et skyv for å komme seg ut av en lidenskapsløs forlovelse og begjærlig bruker Carols foreslåtte road trip som brekkstang. 

Den forsmådde forloveden , Richard (Jake Lacy), på sin side, blir aldri noe mer enn en indignert statist - unnfanget for å yte Therese en dose nødvendig motstand. 

Også i barnefordelingssaken gjør filmskaperen det litt for enkelt for seg selv. 
Hva er det som står på spill? 
I stedet for å anskueliggjøre båndene mellom mor og datter, appellerer Haynes kort og godt til Carols «morsinstinkt», som om det var en størrelse som talte for seg selv. 
I en film som kaster lys over kjønnsroller og inngrodde forventninger til «passende» og «upassende», er dette kanskje det nærmeste vi finner et feilskjær. 

Slike forbehold veies i midlertid opp av Blanchetts makeløse Carol-gestaltning, som hinter om sjelekvaler som stikker dypere enn uforløst seksualitet og svigermors bebreidende blikk. 
Carols kamp er eksistensiell; som hos Nora handler den om mer enn retten til å bryte ut av et dysfunksjonelt ekteskap. 
Her kommer barndomsvenninnen Abby (Sarah Paulson) inn, Carols confidante og faste havn for betroelser. 
En liten, løfterik rolle som demonstrerer at «Carol» også handler om vennskap. 
",1
"Godt timet flyktning-komikk
Norsk rasisme og naivitet møter verdens virkelighet i en film som kunne vært enda hardere i klypen. 

Femti asylsøkere stuet sammen på et nedslitt hotell i den norske fjellheimen, drevet av en rasistisk eier som øyner millioner i profitt. 

Regissør Rune Denstad Langlo kunne knapt ane hvor hyperaktuell ideen skulle vise seg å være da han unnfanget den for drøye tre år siden. 

Nå er vi der, i en situasjon som har mer tragiske dimensjoner og absurde konsekvenser enn filmen greier å fange. 
Det kan ikke Langlo lastes for, å lage film tar tid, og realitetene som plutselig utspant seg kunne knapt noen forestille seg. 

Derfor skal Langlo først og fremst ha takk for å ha levert den mest dagsaktuelle norske spillefilmen siden Hisham Zamans «Brev til kongen» i 2014. 
Når jeg savner enda mer klo og hardere klype fra Langlos hånd, handler det altså ikke om elementer han umulig kunne ha fanget opp. 
Det handler først og fremst om at utgangspunktet og materialet er så godt at det hadde tålt noen ekstra omdreininger for å spisses til sitt fulle potensial. 

Hvilket ikke betyr at «Welcome to Norway!» ikke er morsom, for det er den. 
Langlo er trønder, så vittighetene er mer underfundige enn kanongøy. 
Men det er bra, det passer stoffet bedre, gitt alvoret som ligger i bunn og som Langlo i glimt drar teppet til side for og viser frem. 

Det gir filmen en humanistisk klangbunn som skiller den fra TV-serien «Lilyhammer», der en lignende tematikk ble behandlet med atskillig slemmere galskap. 

En annen TV-serie sniker seg også inn — «Kampen for tilværelsen» - der en spesiell type norskhet fikk passet sitt påskrevet med store doser infamitet. 

Å sammenlikne halvannen times film med lange TV-serier er urettferdig, gitt tiden sistnevnte har til å utvikle tone og konsept. 
Men på høyst ulikt vis legger de to seriene en slags list for hva man kan tøyse med, hvorfor og hvordan. 

I lys av dette blir Langlos underfundighet litt for snill og forsiktig. 
Hverdagsrasismen hos hotelleier Primus, samt den norske naiviteten, og distansertheten, hadde tålt et enda skarpere lys. 

Likevel er det mye godt å si om «Welcome to Norway». 
Ikke minst om Anders Baasmo Christiansen i rollen som Primus. 
Som Norges svar på Matt Damon har Christiansen denne plastiske alminneligheten som gjør at han kan spille på et svært register, fra skurk til - som her - en skikkelig gjennomsnitts Ola nordmann med lett vassent blikk, snever horisont og svære planer. 

Han har en nesten voksen datter, og en kone, Hanni (Henriette Steenstrup), som muligens er deprimert, men som i hvert fall er så uenig i norsk asylpolitikk at hun ikke skal sette sine bein på mottaket mannen har satt seg fore å drive. 
I dette ligger en utrolig god observasjon, men den så vel som Hanni som figur er blant godsakene Langlo ikke utnytter helt til fulle. 

Som alle norske filmer skal «Welcome to Norway!» tekstes for hørselshemmede. 
I dette tilfellet er det en fordel også for hørende. 
Jeg slet med lyden på den utekstede versjonen, der særlig replikker på gebrokken engelsk forsvant i mumling og skurr. 

Til gjengjeld er Langlo sterk på det visuelle. 
Her gjør han hotellet/asylmottaket til en rollefigur i seg selv. 
Og de som så langfilmdebuten «Nord», også den med Anders Baasmo Christiansen, vet hvor god han er til å kombinere bokstavelige transportetapper og det norske landskapets kalde ødslighet. 
I «Nord» var det Christiansen på snøskuter fra Trondheim til Finnmark, nå er det Christiansen og asylantene i bil, frem og tilbake på fokkete veier i et forblåst ingenmannsland. 
",1
"Drømmen om et annet liv
«Brooklyn» kunne like gjerne vært en norsk film om en ung kvinne fra Vestlandet, eller fra Lista. 

Etter at de store utvandringsbølgene hadde lagt seg, fortsatte nordmenn å emigrere til Amerika. 
Bare fra Agder-fylkene alene dro 9000 mennesker i årene 1946 til 1965. 
Mange dro av samme grunn som Eilis Lacey (Saoirse Ronan): drømmen om et annet liv, jobb, større muligheter på et sted der de kunne puste fritt og komme unna småstedets overvåking, slarv og sladder. 
Mange av dem bosatte seg, som Eilis, i 1950-tallets Brooklyn, der de ble hjulpet av egne landsmenn og ble en del av innvandrermiljøet. 

Slik sett er dette en film med dyp resonans i norsk historie. 
Som fortelling vil den også vekke gjenkjennelse hos mange som har gjort nordmann av seg. 
Den forteller om hjemlengsel, ensomhet, tvil og gnagende samvittighet for dem som ble igjen, men også om hvordan livet kan endre seg, og nye røtter slå rot. 

Forfatter Nick Hornbys manus, basert på Colm Tóibíns kritikerroste roman, ligger i bunn som en lavmælt og smått humoristisk affære, der sider ved det irske miljøet ses på med skjevt, nesten godlynt skråblikk. 

John Crowley tar godlyntheten med seg i sin regi, Michael Brooks musikk strør sukker på, og ut kommer en film full av emosjoner, men uten mothaker og med få, om noen dybder. 

Hadde det ikke vært for Saoirse Ronan og Odile Dicks-Mireaux, kunne resultatet blitt nesten uutholdelig. 
Sistnevnte står for kostymer som aldri overdriver svungen i vide 50-tallskjoler og stramheten i draktene, men får frem overgangen fra Eilis beskjedne irske strikkejumpere til moderniteten i de amerikanske kjolenes farger og snitt, uten å bryte illusjonen av klassetilhørighet. 
En nydelig gjennomført detalj. 

Så er det Saoirse Ronans dempede, intense spill. 
Med sjeldne smil og høy troverdighet gjør hun Eilis til en ung kvinne jeg fra første stund ønsker all mulig fremgang og lykke; et helstøpt menneske i en film der de fleste bifigurene knapt når ut over skissestadiet. 
Julie Walters' pensjonatvertinne fortjener kryss i margen på underholdningssiden. 
Emory Cohen spiller Eilis kjæreste, Tony, med mye varm sjarm og en dåm av ung og rundkinnet Johnny Depp. 

Trygg og tradisjonell i formen, hårfint balanserende mellom søtladen tåreperse og presist, smått nostalgisk tidsportrett, er «Brooklyn» som skapt for sure seinvinterkvelder der du bare vil bli fortalt en varmende, romantisk historie og gråte en skvett. 
",0
"Svartelistet
Maniert gjenfortelling av et svart kapittel i Hollywoods historie. 

Audrey Hepburn slo ikke bare gjennom med «Prinsesse på vift»; scenen med henne og Gregory Peck på skutertur gjennom Roma ble en av 50-tallets romantiske ikoner. 
Hepburn fikk Oscar for rollen. 
Det gjorde også manusforfatteren, Dalton Trumbo. 
Men ikke før i 1993, 16 år etter at han døde. 

Trumbo tilhørte en gruppe manusforfattere og/eller regissører som ble svartelistet for «uamerikansk virksomhet» under den kalde krigen. 
Siden de ikke fikk jobbe for de store filmstudioene, måtte de skrive manus under pseudonym eller i andres navn. 
«Prinsesse på vift» ble kreditert Trumbos venn Ian McLellan Hunter. 

Flere hundre filmarbeidere ble rammet av klappjakten på kommunister og «illojale amerikanere», igangsatt av Joseph McCarthy. 
De menneskelige og økonomiske konsekvensene var store. 

Som beretning om meningssensur i «the land of the free» har historien både spesiell og generell interesse, og to i seg til å løfte ytringsfrihetens historie opp og frem, særlig for dem som ikke kjenner til mccarthyismen som epoke. 

I stedet får vi en film som forsøksvis kopierer filmspråket fra tiden den forteller om, men som gjør det så livløst og sukkersøtt at den bare fremstår avleggs og melodramatisk. 
I stedet for mennesker av kjøtt og blod ser vi en samling manierte, overflatiske portretter av kjente og ukjente hollywoodstørrelser defilere forbi i skikkelsen til stjerner som John Goodman, Helen Mirren og, tristest av alt, Bryan Cranston i tittelrollen. 

I en liten scene — filmens beste - står Trumbo naken, underlagt en ydmykende undersøkelse foran en fengselsbetjent. 
Der øyner vi hva Cranston er god for. 
Ellers er det lite igjen av det subtile, mangfoldige registeret Cranston spilte på i «Breaking Bad». 
Hadde han fått ta det i bruk, kunne han løftet Dalton Trumbo til den motsetningsfylte skikkelsen han trolig var. 
Dermed ville filmen blitt langt mer interessant, både som biografi og epokedrama. 
",0
"Norgeshistorie i motvind
Birkebeinerne står på ski så snøføyken står, og Håkon, det vesle kongsemnet, er kjempesøt. 
Resten er flotte kostymer og slapp historiefortelling. 

Skjervald Skrukka og Torstein Skjevla. 
Det står en damp og en dåm av de navnene, og gudbevaremegvel som jeg skulle ønske den dampen og dåmen hadde dunstet fra Gaups birkebeinerfilm. 
Ikke minst språklig. 

Nei, jeg venter ikke at birkebeinerne skal snakke gammelnorsk. 
Heller ikke at man styrer unna anakronismer; de er uunngåelige i en film som vil nå ut til et moderne publikum. 
Men det hadde vært fint om språket i det minste bar i seg en klang av middelalder. 

Enda bedre ville det vært med en film der store deler av dialogen ikke var ren informasjon til publikum om ståa i borgerkrigsherjede Norge anno 1206. 
Eller guttebokaktige replikker à la «Baglerne kommer! 
Vi må skynde oss!», når både birkebeinerne og vi ser fienden nærme seg. 
Ok, actionfilmer er fulle av sånt, men det demper ikke irritasjonen over slapt håndverk. 
Film er film. 
Vis oss, ikke fortell ! 

«Birkebeinerne» er altså ikke en film du går til hvis du vil ha subtil filmkunst. 
Nils Gaup er bedre på action enn personinstruksjon. 
Som i «Veiviseren» skaper han riktig drivende scener med baglere og birkebeinere på ski og til hest over norske fjell og gjennom daler, i dypsnø og kov. 

Enok var statist i Birkebeinerne. 
Les hva han gjorde her! 
Sammen med storslåtte naturbilder, ledsaget av tidsinspirert musikk signert Gaute Storaas, får vi innimellom en riktig lekker film der et kalkulert salgspotensial gjenspeiles i at filmen allerede er solgt til 60 land. 

Drahjelpen kommer også fra kostymeavdelingen. 
Drakthistorikere vil muligens ha ett og annet å innvende, men visuelt bidrar kostymene til å gi filmen noe av dåmen den ellers mangler. 

Dramaturgisk er det lett å forstå valgene manusforfatter Ravn Lanesskog har måttet ta for å gjøre filmen fengende og oversiktlig. 
Dermed er «Birkebeinerne» heller ikke filmen man går til for å lære noe om norgeshistorien. 
Presset inn i spillefilmformat må mye konsentreres eller fares over med harelabb. 
Mye går tapt, ikke minst av kvinnenes historie. 
Som at Håkon Håkonssons mor, Inga fra Varteig — sentral i Henrik Ibsens «Kongsemnerne» - måtte bære jernbyrd for å bevise at sønnen, født utenfor ekteskap, var Norges ekte tronarving. 
Det skjedde i Bergen sommeren 1218, ved at hun måtte bære glohett jern, uten å få brannsår. 

Fimen ble først vist i Bergen: 

Med sine mange kongsemner, intriger, maktkamp og markante skikkelser, også på spinnesiden, står denne epoken i norsk historie ikke tilbake for seriene filmen langt på vei flyter i kjølvannet av, som «Vikings» og «Det siste kongeriket». 
Slik sett er det synd at den ikke ble gjenskapt i serieformat, og i stedet serveres i utvannet form på skarve hundre minutter. 

Som de fleste kanskje har fått med seg i forhåndsblesten, konsentrerer Gaup og Lanesskog seg om lille Håkon Håkonsson og den dramatiske ferden over fjellet fra Lillehammer til Nidaros, for å redde barnet fra baglerne, og få ham i sikkerhet hos birkebeinerne. 
En ferd der Skjervald og Torstein i lange strekk bar barnet med seg, i uvær, med baglerne i hælene. 

Det spilles uhemmet på det litt uregjerlige samspillet mellom den bedårende guttungen og de barske mennene. 
Et tidvis sjarmerende, men også lett søtladent grep med en eim av publikumsfrieri. 

Som Skjervald og Torstein kommer Jakob Oftebro og Kristofer Hivju godt utav det, gitt at de — i tillegg til tunge treski og snø og vind og økser og pilekogger og et lite barn - må bale med uregjerlige replikker. 
Det er ikke deres feil at «Birkebeinerne», tross spennende enkeltsekvenser, aldri blir en film som virkelig lever. 
",0
"Tamt om Tordenskjold
Den ikke helt sanne historien om Peter Wessel og hans kammertjener Kold er en lunken affære. 

Peter Wessel Tordenskjold som 1700-talls stjernehelt og horebukk, fylt til randen av «fredens tomhet»? 

Med manus lagt i hendene på Erlend Loe kunne resultatet neppe blitt annerledes. 
Umodne menn i ulike former for eksistensiell krise er Loes paradegrein, jf. romaner som «Tatt av kvinnen», «Naiv. 
Super» og «Doppler», gjerne også spillefilmen «Nord». 

Når Henrik Ruben Genz etter noe om og men endte opp med regien, burde alt derfor ligget til rette for en riktig fornøyelig dekonstruksjon av den norsk-danske sjøhelten fra Trondheim. 

Genz har blant annet signert filmer som «Fryktelig lykkelig» og «Kinamann». 
Førstnevnte er en til tider hysterisk vittig westernpastisj fra den danske landsbygden, sistnevnte et riktig fint lite hverdagsdrama om en overvektig rørlegger som gifter seg med en kinesisk kvinne som trenger oppholdstillatelse i Danmark. 

Og så blir resultatet bare ... så der , som de tapende svenskene fra slaget ved Dynekilen kanskje ville sagt det. 

En liten rekapitulering for alle oss som har glemt historien: 
Kjøpmannssønnen Tordenskjold fikk nærmest mytisk status etter å ha ledet det kanskje mest berømte sjøslaget i norsk militærhistorie. 
Slaget i Dynekilen fant sted sommeren 1716, under det som er blitt hetende «den store nordiske krig». 

Filmen går inn i historien fire år senere. 
Viseadmiral Peter Wessel Tordenskjold lever høyt på berømmelsens etterdønninger. 
Mens hans ydmyke, men misbilligende kammertjener Kold selger Tordenskjold-effekter, holder viseadmiralen livfulle foredrag for et særlig kvinnelig publikum, som opprømt byr seg frem for helten. 
Han takker ikke nei. 
Han er, som Kold uttrykker det, i «pikktåken». 

Men hva skal han ellers gjøre med livet sitt? 
Se det vet Tordenskjold ikke. 
Kan barn, bikkje og en formuende britisk frøken være løsningen? 
Brev utveksles, møte avtales; i Hannover. 

Tordenskjold og Kold legger ut på den lange reisen. 

Loe og Genz gjør den til en ikke særlig spennende landeveisfilm via hest og vogn, ispedd noen lån fra kompisfilm; de to sjangrene går jo gjerne hånd i hånd. 
Men sjøheltens kåserer, knulling og fittepreik blir etter hvert såpass repetitivt at både Kold og jeg tar til å kjedes. 

Jakob Oftebro er i vinden som aldri før, med «Gullkysten» og med denne har han medvirket i to danske filmer på rappen. 
Snart kommer norske «Birkebeinerne» og svenske «Så og på jorden», oppfølgeren til publikumssuksessen «Så som i himmelen» fra 2004. 
Populariteten har en grunn. 
Oftebro er en dyktig skuespiller. 
Verken han eller Martin Buch, som spiller Kold, kan lastes for kjedsomheten. 
Begge jobber hardt for å få figurene til å leve. 
Det er manus som er for grunt, trass i gode ideer og underholdende anakronismer. 
Som at Tordenskjold går i terapi, og at «psykologen» (David Dencik) heter doktor Mabuse — opprinnelig en skikkelse skapt av forfatteren Norbert Jacques i 1921, udødeliggjort gjennom den berømte regissøren Fritz Langs filmer. 

Via musikkbruk og oppførsel gjøres Tordenskjold til en slags datidens rockestjerne, også det en god idé i den psykologiske og mytiske demaskeringen filmen setter seg fore å være. 
Den lykkes bedre på det mytiske plan enn på det psykologiske. 
Tordenskjold levnes liten ære. 
Men ensomheten som skal ri ham, forblir en påstand. 
Som skikkelse blir han aldri mer enn en furten, oppblåst kåting med morskompleks. 

Det skal de likevel ha, danskene - de begynner å bli gode på kostymedrama. 
1700-tallet utfolder seg i all sin forlorne prakt, med parykker og parfymert dekadense. 
",0
"Kjønnsorganer i bevegelse
«Love» har ikke mye annet å tilby enn blod, sperm og tårer. 

La oss være ærlige. 
Grunnen til at «Love» har fått vanlig kinodistribusjon og at denne avisen bruker en hel side på filmen, er at den inneholder såkalt ekte sexscener. 
Helt riktig, skuespillerne har seg på ordentlig! 
Du tror det ikke før du får se det! 

Og ikke nok med det. 
Til alt overmål serveres all sugingen, slikkingen, fingringen, runkingen og penetreringen i tre dimensjoner. 
I filmens — kremt - klimaks får vi sågar en høypotent utløsning midt i fleisen. 
Det er like før du vil ta av deg 3D-brillene for å tørke dem! 

Pirrende? 
Spennende? 
Tja, det mest påfallende med «Love» er i grunn hvor lite engasjerende den er. 

Som i regissør Gaspar Noés mest vellykkede film, «Irreversible» (2002), er handlingen strukturert baklengs. 
Filmens hovedperson, den amerikanske filmskolestudenten Murphy, bosatt i Paris, får en telefon fra moren til en ekskjæreste som forteller at datteren ikke har gitt lyd fra seg på flere måneder. 
Moren er naturligvis bekymret. 
Har Murphy fremdeles kontakt med datteren? 
Vet han tilfeldigvis noe om hvor hun kan befinne seg? 

Slik innledes en proust-aktig erindringskonstruksjon hos Murphy, der han - delvis via en heller selvmedlidende voiceover - fortaper seg minnene om det utsvevende, usedelige livet med «the one who got away», den gangen han levde et vilt og poetisk liv. 
Og ikke minst struttet av brunst. 

Minnene, tegnet i sterke rødtoner , kontrasteres vekselvis med hans nye og mer gråmelerte hverdag - en småbarnstilværelse preget av våkenetter, bleieskift og andre fortredeligheter, som han ble tvunget inn i da kondomet sprakk under en «indiskresjon» med nabojenten (som typisk nok er abortmotstander, utgjort hva?). 

For å forsikre seg om at ingen blant publikum mister poenget, har regissøren lagt inn en egen plakat som forteller om «Murphys lov»: 
«Anything that can go wrong, will go wrong». 
Duh. 
Ettersom forholdet til ekskjæresten rulles ut, blir det nemlig klart at ikke alt var bare lykke, libido og serieorgasmer. 

I tillegg vil navnet til ekskjæresten, Electra, være en varsellampe for dem som kjenner litt til Freud og Jung, der «Electra-komplekset» og tilhørende daddy issues kan gi seg utslag i både det ene og det andre. 

Som von Trier forsøker Gaspar Noé å si noe innsiktsfullt om besettelse, svik og kjærlighet med underlivet som startsted. 
Filmskolestudenten Murphy, som fungerer som regissørens alter ego, sier det rett ut: 
«I want to make movies out of blood, sperm and tears. 
This is the essence of life. 
« 

Men der «Nymphomaniac» (2013) og «Antichrist» (2009) satte begjæret inn i en kunst- og idéhistorisk overbygning (og dessuten hadde tilgang på noen av vår tids fremste skuespillere), hemmes «Love» av litt for mange Kubrick-referanser («2001: A Space Odyssey», «Eyes Wide Shut«) og idiotaforismer ala: 
«A dick has one purpose: to fuck. 
And I fucked it all up». 
Kjære vene. 

I tillegg er disse underliggende, eksotiserende forestillingene om franskmannens «sjenerøse» og «delevennlige» seksualliv - kontrastert mot «pripne» og «eiesyke» amerikanere, ganske slitsomme i lengden. 
En kulturell sjablong som aldri godtgjøres av argentineren Gaspar Noé, men bare pådyttes. 

Dertil skjemmes totalinntrykket av haltende skuespillerprestasjoner. 
Hvem vet, det er kanskje ikke hvem som helst som ønsker å ha sex for åpent kamera, selv i frisinnede Frankrike? 

«Love» er imidlertid ikke helt uten kvaliteter. 
Erik Saties pianostykker låter aldri feil, og har avgjort et utsøkt kompositorisk blikk. 
Flere av sexscenene, tonesatt av Satie, er utvilsomt vakre - der de utfolder seg i frosne, stiliserte og ovenfravinklede bildeutsnitt. 
Jo da, kjærlighetsakten kan være skjønn å se på, det er ikke det. 

I tillegg berøres mannens privilegier og seksualmoralens «kjønnethet» i den forstand at Murphy mener seg berettiget til sidesprang som kjæresten bare kan drømme om. 
Og ved at en ménage à trois angivelig må konstitueres av to kvinner og én mann. 
Her, og i utforskningen av hukommelsens pålitelighet, har filmen noen anstrøk den gjerne kunne malt videre på. 

For i utforskningen av forholdet mellom Murphy og Electra er det stikk motsatte tilfelle. 
Det blir mindre interessant og mer tilforlatelig, jo mer vi får vite. 
",0
"Alt hva mødrene har kjempet
Filmen om de britiske stemmerettsaktivistene er et krasjkurs i hva kampen for likestilling kostet. 
Og den viser livsvilkårene våre nære formødre levde under. 

London, 1912. 
Demonstrasjonstog. 
Pamfletter og flammende taler. 
I 35 år har Emmeline Pankhurst og en voksende gruppe allierte tatt i bruk fredelige midler for å vinne frem med kravet om stemmerett for kvinner. 
Uten hell. 

Nå tar Pankhurst til orde for sivil ulydighet. 
I løpet av kort tid forvandles så vel fine fruer som kuede arbeiderkvinner til militante aktivister som sprenger postkasser, knuser vinduer og bomber eiendommer.Dette er den historiske rammen rundt Sarah Gavrons film, som handler om Maud Watts, en sliten og stillfaren vaskeriarbeider fra Øst-London, gift og mor til en sønn. 

Nydelig spilt av Carey Mulligan blir hun en syntese av de mange arbeiderklassekvinnene som sluttet seg til WSPU — Women’s Social and Political Union; Pankhursts radikale organisasjon, der man fikk medalje hver gang man ble arrestert. 

Mauds like var kvinner som aldeles ikke gikk på ørkesløs stas i sine dukkehjem, og som i tillegg til beinharde arbeidsvilkår, ofte måtte tåle seksuell trakassering og utnyttelse. 

Det gjør Mulligans Maud til selve hjertet i en film som nok kan kalles enkel. 
Kjenner man historien, ser man hvilke grep filmskaperne har tatt for å få frem essensen. 
Men det fungerer som historietime. 
Og det engasjerer fordi Mulligan og regissør Gavron greier å kombinere brennende nødvendighet med en tilbakeholden tilnærming som gir filmen troverdighet og kraft, uten å bli «plakatkunst». 

Abi Morgan har tidligere skrevet manus til så ulike filmer som Steve McQueens «Shame», om sexavhengighet og «The Iron Lady», om Margaret Thatcher.I utformingen av fiktive Maud Watts henter hun elementer og inspirasjon fra konkrete personer. 
En av dem er tekstilarbeideren Leonora Cohen, som vitnet da den likestillingsvennlige finansminister David Lloyd George innkalte 20 WSPU-kvinner til høring. 
I likhet med Maud forteller hun om gapet mellom menns og kvinners arbeidstid og lønn. 
I likhet med Maud hadde hun og hennes medsøstre forhåpninger om at høringen ville bidra til å drive stemmeretten gjennom. 

Før høringen er Maud verken organisert eller spesielt engasjert. 
Hun virvles noe tilfeldig inn i tumultene, og gjennomgår det man på 1970-tallet ville kalt en bevisstgjøringsprosess. 
Med vidtrekkende konsekvenser, både personlig, sosialt og økonomisk. 

For makten rår, og makten ter seg, og «Sufragette» gir en destillert oppvisning i hvordan den allierer seg og tar i bruk alle midler når herrene føler sine posisjoner truet. 

Blant andre inspirasjonskilder for Maud finner vi Marion Dunlop og Mary Jane Clarke, to av de mer enn tusen suffragettene som ble fengslet i kjølvannet av aksjonene. 
De var blant de mange som sultestreiket da myndighetene ikke anerkjente dem som politiske fanger. 

Mange ble brutalt tvangsfôret, gang på gang. 
Situasjonen ble etter hvert så alvorlig at man innførte en egen lov, den fikk tilnavnet «katt-og-mus-loven» og ga de utmagrede, utmattede kvinnene permisjon til de kom til hektene igjen. 
Da bar det rett tilbake til fengsel. 

Mary Jane Clarke, Emmeline Pankhursts yngre søster, døde etter å ha blitt tvangsfôret. 
Hun regnes som stemmerettighetskampens første martyr. 

Den andre ble Emily Wilding Davison, i filmen spilt av Natalie Press. 

Og nå, litt kuriosa: 
Gitt dramatikken og de politiske konsekvensene av suffragettenes kamp, er det merkelig, på grensen til påtakelig, at Pankhurst og bevegelsen knapt nok er portrettert på film. 

Det kom noen mens kampen pågikk. 
Sett med dagens øyne har de fleste form av en besynderlig og komisk motpropaganda. 

Slik beskriver filmnettstedet IMDB «Die Suffragette» fra 1913: 
«Nellys mor er suffragette og overtaler datteren til å bli med i den gode kampen. 
Da hun skal plassere en bombe under Lord Williams stol, utvikler det seg varme følelser mellom de to.» 

Nelly spilles for øvrig av den danske stumfilmstjernen Ada Nielsen. 

«Sweet Sufragette» (1906) handler om en suffragette som holder tale og blir pepret med egg. 

Og i «Oh! You Suffragette», også den fra 1913: 
«Det som en gang var en lykkelig familie havner på randen av sammenbrudd da det kvinnelige husoverhodet blir infisert av suffragettebasiller og føler at hennes oppgave i livet befinner seg utenfor familien.» 

Den infiserte damen går på et aktivistmøte, men en mannlig motaksjonist skaper panikk i leiren ved å slippe løs en kasse mus. 
Fruen flykter hjem og mannen reetablerer ro og orden i hjemmet. 

Like før overgangen til 2000 listet magasinet Time Emmeline Pankhurst som en av 1900-tallets 100 viktigste personer. 
I begrunnelsen heter det at «hun formet ideen om kvinner i vår tid; hun rystet samfunnet inn i et nytt mønster hvor det ikke var noen vei tilbake.« 

Fra januar til juli 1913 utførte britiske suffragetter rundt 250 bombe— og brannattentater. 

Så hvis du syns at feministene fra 1970-tallet og frem til i dag har vært i overkant krigerske, byr «Suffragettes» på grei realitetsorientering. 
",1
"Billedskjønt fra Kina
Malerisk og langsomt epos om maktkamp på 700-tallet. 

Filmatisk skal det godt gjøres å oppdrive noe vakrere enn dette verket, signert den taiwanske regissøren Hou Hsiao-Hsien. 
I hvert fall i år. 

Filmen ga ham den høythengende Gulløven på fjorårets filmfestival i Cannes, vel fundert. 
Hou Hsiao-Hsien meisler den tradisjonelle, asiatiske kampsportfilmen ut i et bildespråk så estetisk og elegant at man mister pusten. 
Utsøkte kostymer, forbløffende scenografi, storslagne naturscenarioer; alt går opp i en høyere enhet, formidlet gjennom dvelende og distanserte kameraføringer og panoreringer. 

Noe av det fascinerende ved filmen; foruten det kvadratiske formatet, er hvordan den skifter fra svart-hvit prolog til glødende fargebruk, der selv svarte kostymer synes å skinne i sin egen lød. 

Filmatisk er dette så strålende at historien nesten blir underordnet. 
Men det handler altså om Yinniang, spilt av en for anledningen fascinerende fryktløs og introvert Qi Shu, kjent blant annet fra Jason Statham-filmen «Transporter». 

Etter mange år i kampsportlære hos en nonne, sendes hun hjem til Weibo for å ta livet av provinsens leder, en mann hun egentlig skulle giftet seg med. 
Parallelt foregår en maktkamp mellom keiserdømmet og provinsen. 

Den politiske intrigen er ikke uten videre lett å holde rede på, så følg nøye med på dialogen. 

Ordet «kampsport« må ikke forlede noen til å tro at dette er en film der ting «går unna». 
Ledsaget av Giong Lims superbe musikk flyter «The Assassin» av gårde i langsomt tempo. 
Kampscenene er heller ikke overvettes mange. 
Når de kommer, er det som eksplosive, velkoreograferte, renskårne tempobrudd. 

Sammen med Wong Kar Wais «The Grandmaster» fra 2013 seiler «The Assassin» opp i tet blant de siste årenes kampsportfilmer. 
Man kan godt kalle Hou Hsiao-Hsiens bidrag en feinschmecker-film, men som sådan har den godbiter i ermet både for dem som liker såkalt kunstfilm og dem som liker tradisjonell kampsportfilm. 
",1
"Sauer er ålreite dyr
Fåmælte menn i skvis mellom natur og kultur. 
Islandske ""Stabukker"" tegner et ømt portrett av et brødrepar som trives best i sauenes brekende selskap. 

Gummi og Kiddi har ikke snakket medhverandre på førti år, selv om de har svært mye til felles. 
Begge er sauebønder og ugifte, og de bor i hver sin ende av detsamme tunet. 
I tillegg er de brødre. 
Den siste rest av korrespondanse bestårav grynt, brumming og aller nådigst noen sammenrullede lapper som stikkes tilden løpendegårdshunden. 

Tapt søskenkjærlighet tas i stedet utpå sauene, nitid avlet frem gjennomgenerasjoner, som begge nærer et kjærligog oppmerksomt forhold til. 
Kanskje særlig Gummi,den stillfarne og minstdrikkfeldige av de to, som får mistanke om at brorens sauebukk ogpremievær kanha fått skrapesyken. 
En mistanke med potensielt sett så fatale følger at byfolksomdeg (?) og meg knapt kan forestille oss det. 
Når sykdommen bekreftes, blirnemlig hele dalføretssauebeholdning beordret nødavlivet. 

Som filmskaperkollegene Aki Kaurismäki og Bent Hamer, forå ta to nærliggende eksempler, harregissør Grimur Hákonarson blikk for den aldrende ungkarenskjærlighetslengsel og særegenheter. 
Hákonarsontegner et varsomtportrett av ensomme julekvelder og hverdagsmiddager som varmes opp i mikrobølgeovnen. 
Av to brødre som i utgangspunktet ermestkomfortable i sauenes språkløse selskap — men som etter hvert tvingestil å gå i rettemed hverandres broderskap. 

Innen filmen ender - i en scene som bare kan betegnes somvakker, skremmende og uavklart - vilde to rekke både å redde hverandre ognesten ta livet av hverandre. 

Slik blir filmen noe mer enn en episode av «Der ingen skulletru at nokon kunne bu». 
For ellers er mange av motivene fraOddgeir Bruasets verden gjenkjennelige: skiftendeårstider, distriktsnæringersom avvikles og bygdesamfunn som dør ut. 
(U)muligheten av å leve et vilt og poetisk liv. 

Dette er stoff med gjenklang i den norske folkesjelen. 
Bare spør Stein Torleif Bjella. 
Gummi og Kiddi er hans tause menn. 
Værbitte menn i skvismellom natur og kultur; i ordknapp, eksistensiell kamp mot naturkrefter, skrintjordsmonnog en stadig mer påtrengende modernitet - i dette tilfelletrepresentert vedlandbruksdepartementets sertifiserte veterinærstand. 

Også globaliseringen får et lite stikk. 
Sauebestanden påIsland var angivelig ved upåklagelig helseinntil et visst britisk skip la til kai. 
",1
"Det gode mennesket i Snåsa
Varmhjertet, interessant og unyansert om fenomenet Joralf Gjerstad. 

Joralf Gjerstad er en vakker mann. 
Det dypbrune blikket bærer spor av alderdom og levd liv, men når han hilser på dem som oppsøker ham, lyser øynene av inderlig, imøtekommende varme. 

Å se noen av «virkestoffene» i Gjerstads behandling av mennesker er ikke spesielt vanskelig. 

Margreth Olin er en brennende sjel og en dypt engasjert dokumentarist med en rekke viktige filmer bak seg. 
Å se hvorfor hun ville lage en film om håp, er heller ikke vanskelig. 
Etter oppslitende møter med menneskelig lidelse var hun på grensen til utbrent. 

Det gjør «Mannen fra Snåsa» til en interessant film for alle som interesserer seg for mennesker, menneskelige prosesser og samspill — uavhengig av hvor man står i spørsmålet om healing og alternativ medisin. 

Selv tilhører jeg de ikke-troende, i vid forstand. 
Men folk kommer i ulike støpninger. 
Livsvilkår og erfaringer gjør at hver og en av oss søker den livsanskuelsen eller hjelpen som kanskje gir oss håp og mening i livet. 
Det er i lys av dette jeg ser Joralf Gjerstad. 

Gjennom 65 år har 50.000 mennesker oppsøkt ham i håp om å få hjelp. 
Årsakene teller nesten like mange tusen innenfor et bredt spekter av fysisk sykdom og psykiske lidelser og plager. 

For fem år siden la den snart 90 år gamle mannen ned virksomheten. 
Filmskaper Olin får ham til å åpne «behandlingsrommet» på nytt, og tar oss inn i det sammen med et tilfeldig utvalg hjelpesøkende. 

Jeg kjenner ikke den fysiske varmen «pasientene» beskriver når Gjerstad legger hendene på dem. 
Men jeg ser hvordan han møter dem, hvordan han ser dem. 
Med sine enkle, men klart styrkende hobbypsykologiske betraktninger og formaninger inntar han en posisjon stikk motsatt av Jantelovens første bud. 
Du skal tro at du er noe, sier Gjerstad. 
Han pakker det inn i ulike setninger, men det er budskapets essens. 

Slik oppstår noe man kanskje kan kalle en skjønn forening av placeboeffekt, samtaleterapi og sjelesorg. 

Med Øystein Mamens kamera som flue på veggen blir vi vitne til vonde skjebner og vanskelige liv. 
Det kontrasteres av Gjerstads væremåte og en rekke varme, fine scener som belyser Gjerstad i en videre forstand. 
Møtet med Marthe Sakshaug, en jente med Downs syndrom. 
Den lakoniske humoren som ligger i den nordtrønderske fåmæltheten. 
De både åpenhjertige og flørtende scenene mellom Gjerstad og konen Signe. 
De gjør det lett å tenke at Gjerstads følsomme blikk for andre kan ha en rot i hans egen erfaring med depresjon og annerledeshet. 

Et interessant trekk ved Olins humanistiske agenda er at filmene hennes blir litt uangripelige. 
Denne gangen velger hun en åpen form, der målet ikke er å bevise eller motbevise noe, men å portrettere Gjerstad som en godhetens apostel i en samtid som brått fikk noen kaldere, mer kyniske trekk. 

Samtidig, ved å velge en til dels svært personlig form, gjør hun det umulig for seg selv å bringe inn kritiske refleksjoner. 
For Gjerstads gjerninger griper dypt inn i menneskers liv, eller kan gjøre det, avhengig av situasjon og sårbarhet. 
Så hva skjer hvis han er siste håp, og møtet med ham ikke fører til annet enn et nytt nederlag? 
Hva skjer om gnisten han kanskje tenner, slukner? 

Filmens styrke er budskapet om at vi alle kan være snåsamenn. 
Filmens evangelium er viktigheten av gode møter mellom mennesker. 
I det perspektivet handler den ikke om alternativ medisin eller healing og helbredelse, men om hvordan vi møter hverandre, ser hverandre og kan gi hverandre krefter og håp når livet butter. 
",1
"Stiv og tom krampekomedie
Skusler bort de fleste muligheter til å lage moro rundt papparollen. 

Stefedre. 
Biologiske fedre. 
Fraværende fedre, konkurrerende pappaer og menn som står på for å vinne ungenes hjerter. 
Mulighetene for å lage god komikk rundt moderne farsskikkelser er utallige. 
Og så er dette tomme maset alt de greier å komme opp med? 

Ser man hvordan en viss familiebil presenteres i filmens begynnelse og slutt, kan man fort få for seg at dette egentlig startet som reklamefilm, og så tenkte noen at hei, denne ideen kan vi spinne videre på, dette kan bli en hel film der vi heller produktplasserer bilen, briljant! 

Aberet er bare at kreativiteten rant tom lenge før oppnådd spillefilmlengde. 

Will Ferrell går tom for grimaser etter ett kvarter. 
Mark Wahlberg gidder ikke engang å ta i bruk et eneste ansiktsuttrykk. 

Ferrell spiller Brad Whitaker, type gjespende kjedelig, men trygg og velmenende og snill. 
Knapt har Megan og Dylan endelig godtatt ham som stefar, så kommer den biologiske pappaen deres på besøk. 
Dusty Mayron (Wahlberg) har ikke bare muskler, han har motorsykkel, drag på damer og — takket være et uklart, men eventyrlig yrkesliv - et betydelig nettverk. 

Kampen om ungenes gunst er i gang, og den blir knallhard. 

Håpet var kanskje at den odde parsammensetningen Ferrell og Wahlberg skulle gi like stor uttelling som i «Reservesnut» («The Other Guys«) fra 2010. 
Forskjellen er at der Adam McKays film turnerte sjangerklisjeer såpass spinnvilt at det ble gøy, lener Sean Anders seg så tungt på slapsticks og skrivebordskonstruerte replikker og situasjoner at filmen aldri får organisk liv og driv. 
Alt virker uttenkt, ingen ting fremstår spontant eller hjertelig, fremdriften er seig og det meste synes å foregå i samme temperaturløse tempo. 

Litt i utkanten av handlingen dukker Hannibal Buress opp som snekkeren Griff. 
Han får etter hvert en slags funksjon som kommentator. 
Tilbakelent og tørrvittig blir han et lite lyspunkt i en ellers ørkesløs film. 
",0
"Unyansert om slaveriet
Jakob Oftebro storspiller i en svært ujevn film om et svart kapittel i dansk-norsk historie. 

Det aller første dansk-norske slaveskipet seilte for en kjøpmann fra Bergen. 
Rundt 100.000 afrikanske slaver ble fraktet over Atlanterhavet på dansk-norske skip før Danmark la ned forbud mot slavehandel, i 1792, som første land i verden. 

En del av slavene ble solgt via de danske handelsfortene i Vest-Afrika. 
Hit kommer filmens unge botaniker, Wulff Frederik Wulff, for å anlegge kaffeplantasjer som skal sikre danske interesser. 
Året er 1836, og selv om det er 34 år siden handelsforbudet trådte i kraft, viser det seg at den skitne geskjeften slett ikke er over. 

Ifølge regissør og manusforfatter Daniel Dencik er Wulff fiktiv, inspirert av tre reelle skikkelser. 
Dermed slipper Dencik å ta biografiske hensyn. 
I stedet skaper han en Rousseausk disippel; en naturromantisk idealist og opplysningstidens talsmann, i kontrast til den fromme misjonæren Caroline (Danica Curcic) på den ene siden, og den forfyllede konsul Mørch og hans svirebrødre på den andre. 
Mens Caroline lærer de innfødte barna å fremsi Fader Vår på dansk, utnytter Mørch og hans menn de kvinnelige slavene seksuelt. 
Det skaper filmatisk slående og riktig ekle tablåer, men gjør ellers ikke filmen særlig godt. 

Virkeligheten var ganske sikkert grim. 
Men ved å gjøre de afrikanske slavene til (stort sett) umælende statister, og danskekongens representanter til karikerte, degenererte klovner, taper filmen mye av sitt kritiske potensial og sin humanistiske nåtidsrelevans. 
I stedet får vi en film som ser på datiden med nåtidens øyne, noe som uvegerlig fører til et oppgitt blikk. 
Men oppgitte blikk fører til lite annet enn skuldertrekk. 
Det er langt mer utfordrende å skildre ekte mennesker som handler innenfor rammene av sin egen tid, på en måte som stiller vår tid i relieff og får oss til å spørre med hvilket blikk våre etterkommere vil se på oss. 
Der svikter filmen. 

Daniel Dencik har bakgrunn som poet, romanforfatter og dokumentarfilmskaper, og «Gullkysten» er en ambisiøs og langt på vei dristig spillefilmdebut. 
Både fordi historiske storfilmer ikke er dansk dagligkost, og fordi den befinner seg et godt stykke fra sjangerens tradisjonelle fortellerteknikk. 
Dencik synes mer inspirert av Terrence Malicks ekspressive stil, med poetiserende fortellerstemme og et kamera som nærgransker naturen med følsomt, svermerisk blikk. 
Det gjør «Gullkysten» til en film som lykkes langt bedre visuelt enn som historiefortelling. 

Også Joseph Conrads «Mørkets hjerte» fra 1902 blir et uunngåelig referansepunkt. 
Både fordi romanen regnes som kritisk til kolonialismen, og fordi den berører menneskelige og psykologiske aspekter filmen også tar opp. 
Som hvordan Wulf reagerer på det han utsettes for, det være seg i form av påkjenninger og møtet med det fremmede. 

Dessuten finnes det også i «Gullkysten» en «Kurtz» på en avsidesliggende handelsstasjon, han heter Richter, og selv om han knapt ytrer et ord, er han en ytterst skremmende størrelse. 

Rollen som Wulff kan meget vel bli Jakob Oftebros internasjonale gjennombrudd. 
Og da er det av underordnet betydning at han her melder seg inn i klubben av skuespillere som gjennomgår ekstrem forvandling for rollens skyld. 
Å se ham med 18 kilo i minus er ikke pent. 
Det som derimot er pent, er å se med hvilken tilbakeholdt kraft han gestalter Wulff og får meg til å tro helt og fullt på en ellers fortegnet figur. 
«Gullkysten» er en inkonsistent film. 
Det er Oftebros fortjeneste at den ikke brister helt. 
Slik sett bærer han filmen, i dobbelt forstand. 
",0
"Med boksing i blodet
Nydelig gjensyn med Sylvester Stallones Rocky Balboa. 

Filmer om boksing følger for det meste sin egen dramaturgi, og Ryan Cooglers film gjør ikke mye for å fornye sjangeren. 
Tvert imot, deler av «Creed» er nærmest ren repetisjon av Oscar-vinneren «Rocky» fra 1976, den første og beste i franchisen. 

Slik sett er «Creed» en forutsigbar affære. 
At den som sådan likevel er lett å like, skyldes kjærligheten den åpenbart er laget med. 
«Creed» oser av varme, både for sjangeren, og som film. 
Så handler den da også dypest sett om kjærlighet; om vennskap og om å ta vare på hverandre. 
Det kunne fort blitt klissent, og det fremføres i solid, lett svulmende amerikansk tradisjon, men det tipper ikke over. 
Grunnen heter Michael B. Jordan og Sylvester Stallone. 
Og Ryan Coogler, selvfølgelig. 

Coogler langfilmdebuterte i 2013 med kritikerroste «Fruitvale Station», basert på den sanne historien om Oscar Grant, en ung afroamerikaner som ble skutt og drept av politiet nyttårsaften 2009. 
Den innvarslet en filmskaper med evne til å fylle tradisjonell film med substans. 

Også der spilte Jordan hovedrollen. 
I «Creed» spiller han Adonis Johnson, sønn av den berømte tungvektsbokseren Apollo Creed, som døde før gutten ble født. 
Drevet av ønsket om å følge i farens fotspor, men på egne premisser, reiser han fra Los Angeles til Philadelphia, der farens legendariske kamp mot Rocky Balboa i sin tid fant sted. 
Håpet er å få Rocky (Stallone) til å trene ham. 
Mellom de to vokser det frem et varmt vennskap, der den aldrende og ensomme bokselegenden også blir farsfiguren Adonis har manglet og savnet. 
Og Adonis blir en erstatning for dem Rocky har mistet. 

Samspillet mellom Jordan og Stallone er like dempet som rolleprestasjonen de gjør hver for seg. 
Men det er Stallone som gjør sterkest inntrykk. 
Slentrende og uten store fakter formidler han den aldrende Rockys rufsete livserfaring og lakoniske tilnærming til tilværelsen. 
Med bildet av en ung og kraftfull Rocky i bakhodet, blir den gamle utgaven en både rørende og fortrøstningsfull påminnelse om forgjengelighet. 
Stallone vet det, og at det også gjelder hans egen personae, og spiller det vakkert ut med like deler melankoli, kjærlighet for rollefiguren og glede over å være tilbake i ringen. 
Om enn i trenerhjørnet. 

Også Coogler og fotograf Maryse Alberti synes å trives i bokseringen. 
Hun var også fotograf på Darren Aronofskys «The Wrestler», og går nærmest selv i nærkamp med de to bokserne i finalekampen. 
",1
"Dødelig maktkamp
Regi: 
Janic Heen, Cecilie Mosli, Roar Uthaug og Pål Jackman 

NRK1: 
8 episoder/sesongpremiere søndag 3. januar 

Trass god mottakelse hos de fleste kritikerne, fikk første sesong av «Mammon» mye tyn fra folk flest, særlig for dårlige dialoger og lite troverdige miljø­skildringer. 
Seertallene var høye, flere spøkte med at det skyldtes fortvilte forsøk på å forstå hva som faktisk foregikk. 

Selv fulgte jeg serien mer av fnisende forbauselse over hva de fikk seg til å legge rolle­figurene i munnen av replikker, enn av interesse for det uoversiktlige plottet. 

Derfor gikk jeg til sesong to uten særlige forventninger, og ble etter forholdene gledelig overrasket. 
Serieskaperne Gjermund og Vegard S. Eriksen har åpenbart lyttet til kritikken. 

Et sjakktrekk var å hyre inn den profesjonelle manusforfatteren Jadranco Mehic («Lily­hammer») og Hege Ulstein som episodeforfattere. 
Ulstein er kommentator i Dagsavisen, og har lang fartstid som journa­list, blant annet i VG. 
Det gjør at miljø og persongalleri i redaksjonen oppleves langt mer troverdig denne gangen. 

Mens sesong én handlet om finans­verdenens grådighet, har sesong to hentet inspirasjon fra så vel nordiske som ameri­kanske serier om maktkamp på toppnivå i politikken. 

Eriksen-brødrene holder frem konflikten mellom den britiske statsministeren Tony Blair og hans finansminister Gordon Brown som et slags forelegg. 
Men det legges også inn hint til ugne skandaler i norsk politikk. 

Vi har altså å gjøre med to miljøer som står i nær forbindelse med hverandre. 
Peter Verås (Jon Øigarden) jobber nå som journalist i VG, der hans gamle venn og kollega Frank Mathiesen (Nils Ole Oftebro) er politisk redaktør. 
Mathiesen er i åpen konflikt med Torgrim Hammern (Pål Kristian Eggen), en arrogant journalist som åpenbart er under vær med en stor og betent sak. 

Landet ledes av Michael Woll (Trond Espen Seim), stats­minister i en ren Høyre— regjering, enkemann og pappa til 18 år gamle Amelia. 
Anna Bache Wiigs Inger Marie, som var høygravid i første sesong, har nå fått jobb som Wolls rådgiver. 

Også Woll er i åpen konflikt - med den maktkåte finansminister Erik Ulrichsen (Ingar Helge Gimle), som bare har forakt til overs for Wolls store visjon, Yggdrasil, en gedigen utdanningsreform som skal sikre Norges utvikling etter at olje­alderen er over. 

Med dette som bakgrunn virvles vi inn i et høyt politisk spill der lekkasjer og drittpakker hagler. 
Så får situasjonen enda mer dramatiske dimensjoner, både i regjeringen og i VG. 
I bakgrunnen spøker politisk ekstremisme og ugne forbindelseslinjer. 

Ikke alle er like overbevisende i rollene sine, og også denne gangen skurrer enkelte replikker og noen situasjoner. 
Som at Hammerns PC ikke er kode­beskyttet, slik at Mathiesen ikke bare kan logge seg rett inn, men også få direkte tilgang til sensitivt materiale. 

Men med mindre det dukker opp flere slike irriterende småsynder i de siste episodene, er dette tilgivelig rusk i den store sammenhengen. 
Langt viktigere er det at serieskaperne stort sett lykkes i å skape plausible univers og figurer. 

Seims statsminister oser statsmannskunst og sjarm. 
Som datteren hans bringer særdeles dyktige Iben Akerli inn flere alen av menneskelighet og sårbarhet - hos dem begge. 
I en serie fattig på rollefigurer som virkelig står ut som personer jeg blir genuint nysgjerrig på, er Akerlis Amelia den eneste med en historie jeg vil vite mer om. 

Med fem av åtte episoder som grunnlag for anmeldelsen, virker plottet så langt ikke overvettes originalt. 
Men innenfor sine tradisjonelle rammer har det en viss aktualitet. 

Dessuten er serieskaperne flinke til å legge inn stadig nye innspill og vrier. 
Selv om det gjør at plottet innimellom oppleves noe overlesset, gir det effektive kroker å hekte seerne fast på, slik at vi får lyst til å henge med videre. 

Martin Horntveths stemningsskapende musikk er riktig lekker, og med erfarne film- og fjernsynsfotografer som Lars Vestergaard, Snorre Solfjell og Jakob Ingmundarson bak kamera, er det også blitt en sesong som tidvis er flott å se på. 

En fiffig liten detalj er hvordan egg blir et tilbakeholdent, men iøynefallende visuelt gjennomgangstema, etter at Woll i første episode utfordrer frasen om at man må knuse noen egg for a lage omelett. 
",1
"Rare sengekamerater
«Taliban Oil» er historien om forhandlingene mellom Taliban og den amerikanske petroleumsbransjen før 11. september, og gir et nytt blikk på bakteppet for krigen i Afghanistan. 

«The triumph of hope over experience», uttalte Henry Kissinger da han som Unocal-konsulent i 1995 bidro til at det amerikanske oljeselskapet Unocal signerte en kontrakt om å bygge to gigantiske rørledninger fra Turkmenistan til Pakistan — gjennom det borgerkrigsherjede Afghanistan. 
Som Kissinger medga var det et håpefullt - endog naivt og dumdristig prosjekt - som innebar å alliere seg med Taliban, som på denne tiden kontrollerte makten i Afghanistan. 

En avtale ville gitt USA en strategisk fordel i det geopolitiske spillet mot Russland, og gjort dem mindre avhengige av Saudi-Arabias oljeleveranser. 

Prosjektet var naturligvis politisk sensitivt og de topphemmelige forhandlingene skjedde i diskre samråd med etterretningsorganisasjonene NSA og CIA. 
I filmen møter vi blant andre en i Unocal-ledelsen som i 1997 fikk besøk av en Taliban-delegasjon i sitt eget hjem i Texas. 
Det var adventstider og han var åndsnærværende nok til å fjerne krybben og julepynten, men glemte juletreet. 
På et av fotografiene står derfor Taliban-utsendelsene foran et grønt, glitrende tre. 
En symboltungt bilde på et oljepartnerskap som i dag virker fullstendig absurd, men som for bare tyve år siden var et mulig - om enn håpefullt - businessprospekt. 
Så sent som juli 2001 - kun to måneder før terrorangrepet mot World Trade Center - møttes amerikanske og afghanske delegater for siste gang for å diskutere sin joint venture . 

I Ola Flyums dokumentar forteller toppledelsen i Unocal og tidligere Taliban-ledere for første gang om disse kontroversielle planene. 
Flyum spenner opp et vidt lerret og ser på forbindelsen mellom Clinton- og Bush-administrasjonens forsøk på å stabilisere regionen og amerikanske selskapers ønske om å drive næringsvirksomhet i den. 
Mye er uklart og kildetilfanget er snevert, men sikkert er det at oljeplanene definerte og formet forholdet mellom USA og Afghanistan i tiåret forut for 11. september. 
På godt og vondt. 

Al Qaida uttalte da også, symptomatisk nok, at terrorangrepet var et svar på USAs trusler om å overfalle Afghanistan hvis forhandlingene om rørledninger ikke førte frem. 
Som USA angivelig skal ha sagt: 
Dere har valget mellom en avtale der vi er hverandre gjensidig til nytte («carpet of gold») eller dere kan velge å ødelegge for dere selv («carpet of bombs»). 

Dokumentaren kaster også søkelys på Norge, som i dag leter etter olje og gass i det nordlige Afghanistan. 
I tillegg viser dokumentaren glimt fra Afghanistans løfterike år på seksti- og syttitallet, da landet yret av fred, ressurser og virketrang og kvinner kunne gå fritt omkring - helt uten å måtte dekke seg til. 
Filmen er slik sett et nedslående bilde på hva som kunne ha vært - om historien hadde spilt seg ut annerledes og landet hadde penset inn på et annet spor. 

Flyum, som har mange års erfaring som regissør og journalist i NRKs Brennpunkt-redaksjon, gjør en fortjenestefull jobb med å samle alle disse perspektivene i en stram (58 minutter) og avholden film som aldri går lenger enn den har dekning for. 
Her er ingen spekulative teorier, kun kyndig journalistisk håndverk. 
Eller for å snu på Kissinger: 
«The triumph of experience over hope.» 
",1
"Det ser mørkt ut for Saga Norén
Sesongpremiere i kveld 

Så fikk de rett, de som allerede fra starten av ikke kunne utstå Saga Norén. 

Jeg syntes hennes sosiale dysfunksjon og glassklare rasjonalitet var befriende. 
Det er den ikke lenger. 
Sofia Helin spiller henne mer og mer inn i en hakkete, maskinmessig forvirring der Saga knapt tilgodeses med mer enn to ansiktsuttrykk. 
Tilstanden henter delvis næring fra tredje sesongs tematikk, familien, der også Sagas fortid kommer nærmere. 
Som sådan er forverringen i tilstanden hennes plausibel. 
For de av oss som elsket Saga kunne slitasjeskaden også vært gripende, hadde det ikke vært for et overspillet som gjør Saga mer til en skadet androide enn et sårbart menneske. 
Jeg tror ikke lenger på henne. 
Dermed mister serien litt av sin sjel og mye av energien som gjør at første sesong av «Broen» vil bli stående som en klassiker innen nordisk noir. 

Å slutte mens leken er god kontra «never change a winning team» er i det hele tatt et evig tilbakevendende tema når det kommer til film— og fjernsynssuksesser. 
Med noen hederlige unntak har oppfølgere og nye sesonger en lei tendens til å dale i kvalitet. 

Vi så det allerede i «Broen 2», der relasjonen mellom Saga Norén og Martin Rohde utgjorde den interessante kjernen i et i overkant konstruert og vaklevorent plott. 

Så hvor mye skal sitronen skvises når dette vinnerteamet nå er endret? 
Kim Bodnia hoppet av fordi han var misfornøyd med retningen Martin Rohde ble skrevet inn i. 

Dermed mister serien sin viktigste komponent, der dynamikken mellom de to politietterforskerne ga serieskaperne mulighet til å spille på svenske og danske væremåter og stereotypier. 

Den dimensjonen forsvinner en smule når Saga får ny makker. 
Hvem og hvordan skal ikke røpes her, det er en del av spenningsoppbyggingen. 

I stedet overføres den til plottet, som i hvert fall innledningsvis knytter en smule an til krangelen svensker og dansker (og nordmenn) har hatt gående om hverandres debattkultur og grad av politisk korrekthet. 

Helle Anker, omstridt dansk feminist og kjønnsdebattant, blir funnet drept i Malmö, dandert sammen med utstillingsdukker i en grotesk iscenesettelse av konstellasjonen mor, far og barn. 

Anker levde lesbisk, var en ivrig forkjemper for kjønnsnøytrale barnehager og det kjønnsnøytrale pronomenet «hen», og for virkelig å gni det inn, har serieskaperne utstyrt bilen hennes med et registreringsnummer som begynner på PK (politisk korrekt). 
Knis. 

Hun er den første av flere drapsofre, og som vanlig vikles det ut en rekke tråder, der mange impliserte kanskje har en forbindelse. 
Eller muligens ikke. 
Under det hele ligger altså familien som tema. 
Familien som begrep, som institusjon, i nye og gamle former og på godt og vondt. 

Ideen er god. 
Så gjenstår det å se om serieskaperne har noen overraskelser å komme med, ut over det forutsigbare i å tegne opp en motsetning mellom radikal feminisme og konservativ kristendom 

Serien har beholdt den mørke tonen. 
Skydekket henger tungt over København og Malmö. 

Fire av ti episoder er lite å bygge bastante konklusjoner på. 
Så langt står plottet også denne gangen i fare for å virke for uttenkt og konstruert. 

Men serieskaperne er gode til å snekre sammen opplegg som gjør at man tross innvendinger og irritasjoner må henge på, om ikke annet for å se hvordan de samler alle trådene. 

Spørsmålet er om historien etter hvert får noen videre relevans, utenom å fungere som spenningsserie. 
Der kommer Sagas familiehistorie inn. 
Isolert sett virker den å være det mest engasjerende underplottet - dersom Sofia Helin demper virkemidlene og gir Saga menneskeligheten tilbake. 
",1
"En på alle måter skitten business
Filmatisk maktdemonstrasjon fra Denis Villeneuve. 

Ok. 
Du har Josh Brolin og du har Benicio Del Toro. 
Deres Matt og Alejandro utgjør i bunn og grunn hver sin side av samme mynt. 

Og så har du Emily Blunts Kate Macy som filmens etiske ryggrad. 

Kate er beintøff FBI-agent, og la oss dvele litt ved det at Blunt har vandret direkte fra Jane Austens Dorset og inn i de tungt bevæpnede styrker. 
Hvilket ikke er sant, det nærmeste Blunt kommer Austen er «The Jane Austen Book Club» fra 2007, og den er ikke akkurat «Fornuft og følelser». 

Poenget er at Blunt ser ut som om hun kunne spilt Elisabeth Bennet eller Marianne Dashwood. 
Det var Dough Liman som så et videre potensial da han hyret henne inn som iskald, hardtslående spesialstyrkesoldat fanget i en tidsloop i «Edge of Tomorrow». 
Og det funket som fy. 

Følelsen av tidsloop kunne meldt seg også i møtet med Denis Villeneuves film om narkotikakrigen på grensen mellom USA og Mexico. 
Både fordi filmen går inn i velkjent materiale, og fordi kampen mot narkotikakartellene — være seg i virkeligheten eller på film - synes som en endeløs gjentakelse, der en sprengt liga bare betyr at en annen overtar. 

Men Villeneuve er Villeneuve. 
Filmene hans er ikke typen tretten på dusinet. 

Canadieren langfilmdebuterte med «Polytechnique», en sober, om enn tidvis rå rekonstruksjon av en skolemassakre i Montreal. 

Han fulgte opp med knallsterke «Incendies», den samme historien som nå går i sceneversjon på DNS med tittelen «Forbrent». 

Den i mine øyne litt svakere «Prisoners» fra 2013, ble Oscar-nominert. 
Det kan meget vel skje med «Sicario» også. 

Og gjennom alle fire løper hevnen som et grunnmotiv. 

Idealistiske Kate melder seg som frivillig for en elitegruppe ledet av Matt, eller muligens Alejandro. 
Mye ligger i skyggen av Kates synsfelt (og vårt), og det som etter hvert åpenbarer seg er brutalt og skittent så det holder. 

Det handler om de urgamle motsetningene mellom godt og ondt, rett og galt. 
Hvordan skillelinjene mellom dem kan viskes ut av handlinger begått i det godes tjeneste. 
Hvilken usselhet man kan begå for å utrydde usselheten, for å parafrasere Bertolt Brecht. 

Om Kate ikke har stålkontroll på kampen hun tar opp mot moralsk fordervelighet, så har Emily Blunt stålkontroll på en fysisk og psykisk krevende rolle, og leverer et spill som nydelig kontrasterer de to machomennene. 

«Sicario» drives frem av en dynamikk så tett at jeg tror jeg må tilbake til en annen, Kathryn Bigelows «Hurt Locker», for å huske maken. 

Åpningssekvensen er i en klasse for seg, den vil bli stående som noe av det grimmeste - i beste forstand - sjangeren har bydd på. 

Dynamikken får drahjelp av Jóhann Jóhannssons eksepsjonelt vellykkede originalmusikk, langt på vei mer et tungt, dystert pulserende lydbilde enn en orkestrert komposisjon. 

Orkestreringen tar Villeneuve og fotograf Roger Deakins seg av. 
Deakins er 12 ganger oscarnominert av en grunn, og den vises her. 
Drivende, ofte uhyggelige nærbilder veksler med glidende oversiktsbilder som uten å dvele formidler hvilke krefter narkotikapolitiet slåss mot. 
En scene fra en bilkø på den mexicanske grensen er et lærestykke i hvordan bygge paranoid suspens. 

Bruk av nattkikkert er ikke originalt, men uslåelig når det kommer til effekter og klaustrofobisk stemning. 

Deakins' kamera vet også når det skal se en annen vei. 

Men det som løfter «Sicario», bokstavelig talt, er oversiktsbildene filmet fra fly. 
Billedskjønne og samtidig uhyggelige er de både konkrete og stedsspesifikke, og en kraftfull, billedlig manifestasjon av hvor vidstrakt dette kriminelle landskapet er, og hvor mange mennesker som er fanget i det. 
",1
"Stella og Katja på godt og vondt
Et både humoristisk og dramatisk blikk på søskenforhold og pubertet. 

Gratulerer, Sverige, dere har fått en ny filmstjerne. 
Hun heter Rebecka Josephson, er barnebarn av den legendariske skuespilleren Erland Josephson, og hun utgjør det komiske, alvorlige og rørende midtpunktet i denne upretensiøse, men vellagede filmen om dynamikken i et søskenforhold preget av omsorg, idealisering og løsrivelse 

Josephson spiller 11 år gamle Stella, stilt i skyggen av storesøster Katja (Amy Deasismont) som hun ser opp til og etteraper. 

Som ambisiøs kunstløper får Katja mesteparten av foreldrenes oppmerksomhet, og ved første øyekast kan det virke som om hun spiller hovedrollen både i filmen og i familiens liv. 
Men filmen ser det hele fra Stellas perspektiv, av og til helt konkret i hennes øyehøyde, og det er i krysningen mellom disse perspektivene og vårt betrakterblikk som publikum at det ofte oppstår rørende, vittige og gripende situasjoner. 

Stella er forelsket. 
Den utkårede er Jacob (Maxim Mehmet), Katjas voksne kunstløptrener, som hun skriver flammende kjærlighetsdikt til på engelsk. 

Storesøsteren sliter. 
Etter hvert skjønner Stella det foreldrene ikke ser; at Katja lider av en spiseforstyrrelse. 
Hun prøver å ta affære, men Katja har oppdaget Stellas lidenskap for Jacob, og truer med å røpe den for hele verden. 

«Min lille søster» bygger på regissør og manusforfatter Sanna Lenkens egne erfaringer fra en ungdomstid med anoreksi, og handler mye om spiseforstyrrelsens innvirkning på Katja som person og familien som enhet. 

Men like mye handler den om tilstanden førpubertet, en tid da voldsomme drømmer kan springe ut av et naivt, uskyldig og overmodig sinn, og selvinnsikten glimrer med sitt fravær. 

Rebecka Josephson har en formidabel tilstedeværelse på lerretet. 
Med sitt uttrykksfulle ansikt og nyanserike, tilbakeholdne spill former hun en sjarmerende, klossete og samtidig underlig jenteskikkelse som både er dypt gjenkjennelig og noe helt for seg selv. 
",1
"Fint om ungdommelig sårbarhet
High school-film som greier å være både original, morsom og rørende. 

Det er saktens ting å irritere seg over i denne amerikanske indiefilmen, men det skal regissør Alfonso Gomez-Rejon og manusforfatter Jesse Andrews ha: 
De greier å lage film om kreftsyk ungdom uten at det blir søtladent og sentimentalt. 
Tvert imot, i støytene er «Me and Earl and the Dying Girl» en genuint morsom, frekk og skarpt observert modningshistorie. 

Den utspiller seg innenfor en forterpet tilværelse som avgangselev ved high school, og er som sådan en sjangerfilm med kjente ingredienser. 
Det som skiller den fra hopen, er dens dypt alvorlige kjerne. 

I utgangspunktet er ikke Greg (Thomas Mann) og Rachel (Olivia Cooke) venner. 
Sosialt usikre 
Greg holder seg med en kompis, Earl (RJ Cyler) som han lager parodier på klassiske filmer sammen med. 
De er for øvrig små filmperler i filmen og et viktig bidrag til dens lekne tone. 

Det er Gregs mor som presser sønnen til å oppsøke Rachel for å muntre henne opp etter at hun er diagnostisert med leukemi. 
Greg ser ikke helt seg selv i en slik rolle, men gjør som moren ber ham om og blir varmere tatt imot av Rachels mor enn av Rachel selv. 

Etter hvert gror det likevel frem et genuint vennskap mellom Rachel og Greg, med Earl litt på sidelinjen — og med alvorlige konsekvenser, skal det vise seg. 

Sjarmerende filmer med en eller flere odde rollefigurer synes å utgjøre et eget segment innen amerikanske indie. 
De gjør gjerne lykke på filmfestivalen i Sundance - «Me and Earl and the Dying Girl» vant både publikumsprisen og den store juryprisen der - og opplegget kan fungere knirkefritt. 
Men det kan også bli i overkant. 

Connie Britton og Molly Shannon gjør strålende jobber som Greg og Rachels mødre, førstnevnte i en lett gjenkjennelig miks av omsorg og enerverende mas, sistnevnte som en hvitvinsmarinert bunt av bitterhet, sorg og kåtskap. 
Begge balanserer det hele med hårfin perfeksjon. 

Men så kommer Gregs pappa inn som en merkverdighet av en antropolog, iført etniske klær og med underlig mat på menyen. 
Han tilfører lite eller ingen ting, bortsett fra manglende troverdighet, og blir bare et eksempel på noe av det forserte og påtatt «festlige» som ofte skjemmer denne typen film. 
Her irriterer det ekstra mye fordi «Me and Earl and the Dying Girl» er en ellers gripende film som greier å si noe viktig og ekte om ungdom og vennskap. 

Musikken derimot, ligger ikke filmen til last. 
Den er komponert av Brian Eno. 
",1
"På liv og død i 8000 meters høyde
""Everest"" fungerer ok som spenningsfilm og naturopplevelse, men er først og fremst en skikkelig gyser for alle med høydeskrekk. 

For en som svimler på tredje trinn i gardintrappen, er «Everest» en utfordring flere hakk over tålegrensen. 
Jeg lå i fosterstilling i kinosetet, kvalm. 

At noen frivillig begir seg opp på i 8000 meters høyde, overgår min forstand. 
Men siden Edmund Hillary og sherpa Tenzing Norgay nådde toppen av Everest som de antatt første i 1953, har drøyt 3000 mennesker besteget fjellet. 

Enda flere har prøvd og mislyktes. 
Nærmere 250 har mistet livet. 
Av disse ligger rundt 100 fremdeles i fjellsiden. 

Den økende trafikken har enkelte steder slitt is og snø ned til berggrunnen. 
Avfall og etterlatt utstyr har ført til enorm forsøpling. 

Så hva driver klatrerne? 
Hva er den magiske tiltrekningskraften? 

Det er hva jeg vil vite når jeg ser en slik film. 

«Fordi fjellet ligger der.» 
«Fordi vi kan,» er de lett svevende svarene klatrerne gir når journalist Jon Krakauer (Michael Kelly) formulerer spørsmålet i Baltasar Kormákurs film. 

Det gjør meg ikke særlig klokere. 

I mai 1996 omkom flere klatrere fra to ekspedisjoner. 
Det er denne hendelsen «Everest» baserer seg på, konsentrert om teamet som ble ledet av newzealenderen Rob Hall (Jason Clarke), med det andre teamet, ledet av russeren Anatoli Boukreev (Ingvar Eggert Sigurðsson), som en del av bakteppet. 
Der figurerer også Rob Halls gravide kone Jan Arnold (Keira Knightley) og basecampleder Helen Wilton (Emily Watson). 
Samt Scott Fischer (Jake Gyllenhaal), en fjellboms som leder en mindre klatregruppe og som er filmens inngangsport til et annet problem som berøres: 
Hvordan stadig flere og stadig mer kommersielle, dels uprofesjonelle ekspedisjoner setter deltakernes sikkerhet og liv i ytterligere fare. 

Fortellermessig er filmen langt fra så dristig som ekspedisjonen den skildrer. 
Historien rulles ut fra A til Å, med stigende spenningskurve og med Rob Hall, postmannen Doug Hansen (John Hawkes) og texaneren Beck Weathers (Josh Brolin) litt mer i sentrum enn de andre. 
Tilnærmingen er relativt nøktern og usentimental, men ingen av rollefigurene blir noe annet enn skisser med tydelig tegnede personlighetstrekk. 

Filmen går først og fremst tett på det spektakulære fjellmassivet i Himalaya. 
Den viktigste, mest sentrale hovedrollen spilles av verdens høyeste fjell, Chomolungma, som tibetanerne kaller det. 

Som en av ekspedisjonsdeltakerne sier det: 
«Det foregår en kontinuerlig konkurranse mellom menneskene og fjellet, og fjellet får alltid siste ord.« 

Steile fjellsider, smale fjellhyller , veldige stup, dype juv og tilsynelatende bunnløse bresprekker ville vært svimlende også i 2D, men får noen ekstra kvalmefremkallende dimensjoner i 3D. 
Jeg kan ellers styre min begeistring for 3D-formatet, det gir ofte det visuelle uttrykket et kjipt, kunstig preg. 
Så også her, i scenene på hjemmebane og fra basecamp. 
Men i fjellet kommer formatet til sin rett, med piskende snø, ras, sugende bresprekker og et tindelandskap som tar pusten fra deg. 
Slik sett er deler av filmen en visuell triumf for Kormákur og fotograf Salvatore Totino. 

Filmen fungerer som en spektakulær og iskald påminnelse om hvor lite og sårbart mennesket er når naturen slår på stortrommen. 
Men jeg savner at historien strekker seg ut over slike åpenbare konklusjoner. 
En større vilje til å undersøke hva som driver klatrerne, ville gjort «Everest» mer interessant. 
",1
"Frossen tid
Bemerkelsesverdig og gripende om estlenderes skjebne under Stalin. 

Natt til 14. juni 1941 ble rundt 42.000 estere, latviere og litauere stuet inn i kvegvogner og fraktet til Kaukasus og Sibir. 
Mange døde underveis. 
Noen ble henrettet etter ordre fra Stalin. 
De overlevende ble satt til slavearbeid i sovjetiske kollektiver, og slapp ikke fri før etter Stalins død i 1953. 
Det er den faktiske historien bak «Der vindane møtes». 
Den har en sentral plass i Sofi Oksanens romaner «Stalins kyr» og «Utrenskning». 
I Martti Heldes film fortelles den gjennom estiske Ernas brev til ektemannen Heldur. 

I stedet for å iscenesette den dramatiske og tragiske historien i noe som kunne blitt en sentimental og generisk krigsfilm, går Helde inn i materien med en nesten ekstrem vilje til å utforske billedmediets visuelle og fortellermessige muligheter. 

Les også: 

Det gir en film der all bevegelse i lange sekvenser erstattes av maleriske øyeblikk der de medvirkende befinner seg i stivnede positurer, som tablåer, eller stilleben, som kamera undersøker, nesten gjennomsøker, med langsomme, nærmest sirkelformede bevegelser som gir tablåene og positurene anledning til å endre seg underveis, idet kamera kommer tilbake til utgangspunktet eller glir forbi en scene på nytt. 

Det gir ikke bare en bemerkelsesverdig, visuell effekt, en følelse av å bla i en fotobok, eller fotoroman, det imponerer også rent teknisk, gitt mengden statister og det krevende i å stå så lenge i ro.Et briljant lydbilde ledsager det hele, bestående av Ernas stemme, fortellingen hennes, Pärt Uusbergs musikk og menneskelige røster blandet med naturens lyder. 

Les også: 

Resultatet er et helt særegent filmatisk sug, en grusomhetens poesi der sorg, skrekk, sult, maktesløshet, overgrep og minner står ut med både estetisert og brutal kraft, som øyeblikk av frossen tid. 

Samtidig er dette en ytterst stillferdig film, med en ofte delikat stofflighet som fremheves av sort-hvitt-formatets gjennomskinnelighet. 

Måten «Der vindane møtes» forener det filmatisk innovative med det emosjonelle på er en bragd. 
",1
"Snikende uhygge
Fortiden innhenter nåtiden i denne veldreide psykologiske thrilleren. 

«The Gift» er ikke en sånn film som roper bø! hvert tiende minutt. 
Den er mer en film som sniker seg langsomt innpå, litt som Gordon gjør når han begynner å oppsøke ekteparet Simon og Robyn. 

De har nettopp flyttet til Los Angeles, der Simon vokste opp. 
California betyr en ny start for paret. 
De har ting i bagasjen, og det har Gordon også. 

Les også: 

Informasjon om bakgrunnen til de tre pipler gradvis ut, på en måte som etter hvert slår tvil om hvem som egentlig er minst i vater her. 
Akkurat det er ikke noe nytt innen denne typen psykologisk thriller. 
Det mest vellykkede eksempelet fra den siste tiden er David Finchers «Gone Girl», basert på Gillian Flynns roman. 
«Shutter Island» er et annet, basert på Dennis Lehanes roman og filmatisert med Martin Scorsese i registolen. 

«The Gift» er ikke helt i samme klasse, verken på manussiden, filmatisk eller i intensitet. 
Rollegalleri og tematikk er langt mer avgrenset. 
Men Edgerton turnerer de ulike usikkerhetsmomentene med sikker hånd og sans for det uforutsigbare, før det hele skrus tematisk til og ender i en finale som både står til troende og er ekkel nok. 

Les også: 

Australske Joel Edgerton har selv skrevet manus til det som også er hans langfilmdebut som regissør, etter en skuespillerkarriere som strekker seg over tyve år og 65 titler, hvorav inngår fjorårets «Exodus» og «The Great Gatsby» fra 2013. 
Edgerton er en habil skuespiller, men her viser han et kanskje enda større talent som regissør og manusforfatter. 
Han spiller selv Gordon, og har solide motspillere i Jason Bateman og Rebecca Hall. 
",1
"Buskis fra Bøler
Bøler er kanskje Oslos Kypros. 
Men Ole Endresen er ingen Coen-bror. 

Det skal han ha, Ole Endresen. 
Han elsker østkantens harrytasser av begge kjønn, og driver stedig og lager film om dem. 
Tross lunkne kritikker og lave besøkstall. 

De som så hans forrige, «Jakten på Berlusconi», vil gjenkjenne både miljø, typer og konkrete figurer. 
Mens den i stor grad foregikk på Bjerke, befinner vi oss nå i Bøler, eller snarere: dens underverden. 
Bydelens egne, svarte økonomi, basert på gambling, styres av en amfetaminsniffende gærning (spilt av en rødøyet Kristoffer Hivju), men den eneste som har tilgang til safen er regnskapsfører Gotmar Lange (Nils Jørgen Kaalstad). 
Da han forsvinner samtidig som finanskrisen inntreffer, blir det ikke bare stopp i pengestrømmen, det blir temmelig hett rundt mange ører. 

Les også: 

Morten Ramms etterforsker fra Økokrim, Svenn Krøvel, er med over fra «Jakten på Berlusconi». 
Det er også den ampre småkjeltringen Nico (Jon Øigarden) og de finske lånehaiene, nå i ferd med å bygge seg opp i Bølers illegale pengemarked. 

Men historiens omdreiningspunkt er prostituerte Wendy, som med dåreblikk under løsvipper fordreier hodet på de fleste manneben. 

Noen enkeltsekvenser er morsommere enn helheten , slik enkelte typer fungerer bedre enn andre. 
Som når Nicolaj Kopernikus dukker opp som dansk skapsprenger med talegaver, og en scene der Vidar Magnussen spiller politiinformant. 
Her humrer jeg, men det kan skyldes et desperat behov for å finne noe å le av, det er tross alt en komedie jeg ser. 

Ole Endresen synes inspirert av Coen-brødrenes mer løsslupne filmer, men mangler deres subtilitet. 
Endresen leverer en blanding av moderne, folkelig buskis og gangsterfilmpastisj, fint filmet i en atmosfære av drabantbytristesse, understøttet av Johannes Ringens velfungerende musikk. 

Les også: 

Men i det store og hele blir det noe forsert og krampaktig over replikker og typetegninger. 
Selv i en pastisj, eller en parodi for den saks skyld, trenger figurene rom for å frigjøre seg fra klisjeene de er tuftet på. 
Det får de knapt her. 
Enkelte overspilles så langt inn i karikaturen at de blir anmassende snarere enn fornøyelige. 
Det gjelder Nico, og det gjelder særlig Christian Skolmens Sylfest Dreyer, en Kripos-etterforsker med egne jern i ilden, som stakkars Krøvel havner i et ganske ufrivillig samarbeid med. 

Linn Skåber faller forsåvidt i samme kategori, som lykkelig hore er hun en overforbrukt klisjè, både som idé og hva angår stasj og utseende. 
Kvinneroller er definitivt ikke Ole Endresens domene. 
Likevel greier Skåber, med små, finsorterte virkemidler, å gi Wendy en slags sjel, og å spille frem filmens mest nærværende skikkelse. 
Selv om det egentlig sier mest om hva som mangler eller blir for mye hos de øvrige. 

Noen av dem er smått morsomme ved første presentasjon. 
Men når alle er introdusert, er det liksom ikke mer å gå på, eller vente på. 
Dermed går jeg lei etter tre kvarter, og får stadig labrere toleranse for eksessene som hoper seg opp på lerretet. 

Så når Krøvel står med pistolen og roper «Frys, mammapuler!», og skurken snur seg og svarer «Åssen visste du det?», da renser jeg ørene og tenker at det er en replikkveksling som enten bør gå i glemmeboken eller inn i norsk filmhistorie, men som uansett gir et ganske presist bilde av hva slags film «Wendyeffekten» er, og hvorfor den oppleves så låghalt. 
",0
"Tidsriktig tull
Stil trumfer innhold i nostalgisk og underholdende 60-tallspastisj. 

Akk, den kalde krigen! 
Hva ga den oss ikke av angst, fiendebilder, spiondrama! 
Ian Flemming og John le Carré. 
James Bond, Dr. Strangelove og George Smiley. 
Pluss fjernsynsserien «The Man from U.N.C.L.E.», som Guy Ritchie her griper fatt i og skviser for hva den er verdt. 

Innholdsmessig og tematisk er ikke det så rent lite. 
Tidlig 1960-tall byr på gamle nazister, skurkete kapitalister og obskure forkortelser. 
CIA. 
KGB. 
MI6. 
Atomvåpenkappløpet er like hett som motebildet. 

Det, motebildet altså, har gitt den meritterte kostymedesigneren Joanna Johnston noen skikkelig gode dager på jobb, og Alicia Vikander og Elizabeth Debicki gjør ikke skam på klærne. 
Kostymer og produksjonsdesign er av og til så lekkert gjennomført at jeg detter av intrige og plott og synker ned i nostalgiens hengemyr, der kjolene har rene linjer og enkle snitt, bilene er små og heter Triumph og Ford Anglia, og popmusikken bobler som champagne. 

Nå ja. 
Checkpoint Charlie gløder ikke i noe rosa skjær. 
Kontrollposten på grensen mellom Øst— og Vest-Berlin er omhyggelig gjenskapt som den grå mistenksomhetens midtpunkt den en gang var. 
Tristessen henger over Øst-Berlin som skodde. 

Her møtes de tre sentrale aktørene i dette lett tegneserieaktige universet: 

CIA-agent Napoleon Solo (Henry Cavill), KGB-agent Illya Kuryakin (Armie Hammer) og bilmekaniker Gaby Teller (Vikander). 

Solos fortid er like fargerik som han er glattmeislet. 
Som figur er denne kvinnebedåreren en nær fetter av 007, og ser av og til mer ut som en glanset papirdukke enn en levende mann. 

Digre Kuryakin har problemer med temperamentet og lider under et farskompleks. 

Som alfa-hanner og representanter for to fiendtlige stater vil de helst ta livet av hverandre, men tvinges til å samarbeide i et oppdrag større enn dem selv. 

Gabys far er nemlig dr. 
Udo Tell, Hitlers fremste våpenutvikler, nå sentral i arbeidet med en atombombe som både er på avveier og som begge supermaktene har interesse av. 
Gaby er deres billett til gemakkene 
Tell befinner seg i, hvilket bringer trekløveret til et mondent Roma og vikler dem inn i mye hurlumhei. 

Ritchie prøver å få stil og stilisering til å gå opp i en høyere enhet, og greier det av og til. 
Stykkevis og delt byr filmen på uforglemmelige scener, blant annet en biljakt gjennom Øst-Berlins dystre gater, perfekt koreografert og utført i det jeg tror er de gamle, østtyske bilene EMW og Trabant. 
Pluss en lekker sekvens fra en utekafé, trolig i Tiergarten. 

Andre ganger ville jeg ikke blitt forundret om Peter Sellers' inspektør Clouseau dukket opp og ropte «a bømb! 
A bømb!», et ikke ubetinget kvalitetstegn i dette tilfellet. 
Det sier mer om filmens manglende konsistens. 
Samtidig sier det litt om filmens humør at den dytter Hugh Grant inn i manesjen i rollen som Waverly, en britisk trådtrekker som trolig får en enda mer sentral plassering i fortsettelsen filmen legger opp til. 

Filmen er også prisverdig nøktern og tidsriktig når det kommer til action. 
Her drepes ikke for fote, Kuryakin og Solo løper ikke tollfritt gjennom kuleregn. 
De sendes ikke ut på det ene halsbrekkende stuntet etter det andre, kommer ikke fra ulykker uten et eneste skrubbsår, og er ikke utstyrt med mer enn et høyst nødvendig knippe tekniske dingser. 

Dermed blir også de mer elleville actionscenene stående ut som genuint underholdende. 
Noen av dem er også ganske originale. 
Som når Solo sitter rolig i en lastebil og drikker vin og spiser sandwich mens dramatikken utspiller seg i bakgrunnen. 
Sånne grep er til å bli i godt humør av. 
",1
"Heftig og eksperimentell
Den norske fotografen Sturla Brandth Grøvlens kameraarbeid er avgjørende for filmens tempo og intensitet. 

Det finnes ikke et eneste klipp i denne filmen. 
Alt foregår i sanntid, filmet i en eneste takning, tett på. 
Slik pumpes intensitet og autentisitet inn i en historie som paradoksalt nok er både uforutsigbar og ytterst velkjent, men som uansett fascinerer med sin vilje til å behandle stoffet på en ny og original måte. 

Æren for det bemerkelsesverdige kameraarbeidet har Sturla Brandth Grøvlen, trondhjemmer utdannet ved Kunstakademiet i Bergen. 
Jobben ga ham Sølvbjørnen under årets filmfestival i Berlin. 

Victoria, filmens hovedperson, er en ung, spansk kvinne bosatt i Berlin. 
Om dagen jobber hun på kafé, om natten fester hun på en av byens mange klubber. 
En slik natt treffer hun Sonne og kompisene hans. 
Det oser fyll og fanteri av dem, samtidig utstråler de en inkluderende varme, særlig Sonne, som fascinerer med en blanding av rå og følsom maskulinitet. 

Rastløs, ensom og spenningssøkende hekter Victoria seg på dem i det som først arter seg som formålsløs, nattlig sosing rundt i storbyen. 

Victoria og Sonnes dragning mot hverandre har elementer i seg av Richard Linklaters «Before Sunrise», men i en mer proletær utgave, og med større realisme med hensyn til hvor mye klokt folk faktisk sier, eller helst ikke sier til hverandre. 
De langt på vei improviserte dialogene veksler mellom gebrokken engelsk og tysk og tegner et bilde av hvem vi har med å gjøre, vagt, men tydelig nok til både å bli urolig på Victorias vegne og fascinert av romansen som ser ut til å utvikle seg. 

Uvissheten rundt hva som faktisk kan komme til å skje er essensiell for filmopplevelsen, så jo mindre du vet om handlingen, desto bedre. 
Ikke alt står like mye til troende, men filmen drives fremover av en til tider oppjaget puls og frenetisk uro, en urban rastløshet som henter næring fra så vel handlingen som Grøvlens organiske foto og filmens autentiske typer og skittenrealistiske atmosfære. 
Det gjør dette til en film jeg uvegerlig suges inn i og blir oppslukt av, der og da og på en måte som trumfer den strikte troverdigheten. 

Formen gjør at den blir for lang og i perioder uttværet. 
Men med sitt eksperimentelle grep greier Sebastian Schipper å kombinere kunstfilm og actionfilm på en måte som tilfører førstnevnte spenning og nerve og sistnevnte en artistisk dimensjon. 
Det i seg selv er forfriskende nok. 
",1
"Hull i hukommelsen
Overlesset og utvendig filmatisering av suksessforfatteren Gillian Flynns roman. 

Gjennombruddsromanen «Flink pike» viser hvor god Gillian Flynn er til å snekre fiffige plott som lurer leseren neste hele veien. 

«Mørke rom» var hennes andre bok, og spørsmålet er om plottet denne gangen blir for fiffig for sitt eget beste. 
Det høyst originale opplegget fungerer muligens i romanen, som jeg ikke har lest. 
Men komprimert og visualisert blir det noe overlesset over så vel handlingen som løsningen på gåten, og samtidig noe påståelig og utvendig ved miljø— og personskildringene. 
Særlig ved Charlize Therons hovedperson, den traumatiserte Libby. 
Theron kommer aldri på innsiden av henne, selv om vi formelig ser hvor hardt hun jobber for å gjøre Libby til en usympatisk, lat og kleptoman antiheltinne. 

Flynns historie ersåpass godt skrudd sammen at man uvegerlig blir nysgjerrig. 

Som liten jente opplevde Libby at moren og de to søstrene ble drept på gården deres på prærien i Kansas. 
Storebroren Ben ble dømt for drapene. 

25 år senere lever Libby et på alle måter shabby liv. 
Hun prøver å tjene noen grunker på andres medlidenhet eller interesse for historien hennes, og takker derfor ja til å mot betaling treffe medlemmene i en klubb som er i overkant opptatt av kriminalsaker. 
Libby selv husker i realiteten lite fra den fatale natten, men provoseres av klubbmedlemmenes teori om hva som skjedde og begynner motstrebende å nøste i historien. 

Fortellingen veksler mellom nåtid og fortiden slik den artet seg før tragedien, og spenner opp et bakgrunnsteppe av klasseforskjeller og fattigdom blant 1980-tallets bønder. 

«Mad Men»-stjernen Christina Hendricks står langt mer til troende som sliten og stadig blakkere enslig mor og gårdbruker, enn Theron gjør som bitch. 

Flynns historie er såpass godt skrudd sammen at man uvegerlig blir nysgjerrig, og «Saras nøkkel»-regissør Gilles Paquet-Brenner porsjonerer ut såpass mange forskjellige hint og ledetråder og muligheter for misforståelser at interessen opprettholdes langt på vei. 
Det er når brikkene faller på plass at det hele rakner, paradoksalt nok. 
",0
"Sentimental skoletime
Selv ikke Helen Mirren kan redde denne filmen. 

Gustav Klimts berømte «Portrett av Adele Bloch-Bauer» utgjør det dramatiske dreiningspunktet i en historie som kanskje egner seg mer for dokumentarsjangeren enn for den ofte problematiske og selvrettferdige sjangeren «spillefilm basert på en sann historie». 

Maleriet var et av mange tusen kunstverk nazistene ranet til seg under andre verdenskrig, i dette tilfellet konfiskert sammen med flere kostbare verk hos en kultivert, jødisk sosietetsfamilie i Wien. 

50 år senere henger Klimts portrett i det østerrikske statsgalleriet som et nasjonalikon. 

Fortidssekvensene fremstår som en konvensjonell kopi av et gross filmer om krig og nazisme. 

På andre siden av Atlanteren, i Los Angeles, tar Adele Bloch-Bauers niese, Maria Altmann, opp kampen for å få maleriet tilbake. 

Helen Mirren spiller Maria, og det gjør hun så godt det lar seg gjøre innenfor Simon Curtis trauste regi. 
Med hard aksent og elegante kostymer fremstiller hun en streng og foretaksom dame som synes å ha skrudd av alle bånd til så vel Østerrike som sorgen over familien hun forlot da hun rømte landet. 

Filmen veksler mellom fortid i krigens Wien og en nåtid der Maria allierer seg med den unge, uerfarne advokaten Randy Schoenberg (Ryan Reynolds, så feilplassert i rollen at det er en gru), barnebarn til en annen flyktning fra det nazistiske Østerrike — komponisten Arnold Schönberg. 

Mens nåtidssekvensene utvikler seg i retning av et halvhjertet, nærmest halvferdig rettssalsdrama i tradisjonell «de små mot de store og mektige-stil», fremstår fortidssekvensene som en konvensjonell kopi av et gross filmer om krig og nazisme, gjengitt i de forutsigelige, lett utvaskede fargene som skal illudere 1940-tall. 

I tillegg til nazistenes forbrytelser under krigen, berøres forholdene i etterkrigstidens Østerrike, et tema en forfatter som Thomas Bernhardt har beskjeftiget seg mye med. 
I lys av dette, kunne, nei burde filmen etterlatt et stort ubehag og mange spørsmål og refleksjoner, men det gjør den ikke. 
Den er kjemisk fri for Bernhardts raseri, men full av en nesten barnslig karikering av «de slemme» østerrikerne. 

Tung på labben og med en nesten støvete tradisjonell fortellerstil blir filmen også påtrengende didaktisk i sin gjentatte sirkling rundt minner og flashbacks. 
Dynket, dessuten, med sentimentalitet, skriver «Kvinnen i gull» seg inn i noe som utgir seg for å være en velment «vi må ikke glemme»-tradisjon, men som ender i en dypt problematisk tradisjon for holocaust som sippende, harmløs under-holdning. 
",0
"Forsvar for sorgen
Makter på lekent vis å vise den nære forbindelsen mellom sorg og glede, tap og utvikling. 

«For every laugh, there should be a tear», uttalte en gang Walt Disney. 
Det var ment som en slags overordnet regiinstruks: for hvert smil, en tåre. 
Siden har dette blandingsforholdet vedvart og definert Disney-arven: en potent, sorgmunter cocktail bestående av like deler sødme og vemod. 

Denne Disney-dualiteten har kanskje fått sitt aller fremste uttrykk i «Toy Story 2» (1999), en eneste lang meditasjon over tap, tid og tilhørighet. 
En mollstemt, bittersøt feiring av barndommens uskyld og utstrekning — men også ugjenkallelige slutt. 
Så presis i penselføringen at den som ikke gråter en skvett under sangnummeret «Hun elsket meg», neppe kan være vel bevart. 

I «Innsiden ut» tar regissør og «Toy Story»-medvirkende Pete Doctor (Buzz Lightyear er modellert etter ham selv), Walt Disney-loven enda et skritt videre. 
Fra regigrep og forretningsimperativ til eksistensiell erkjennelse: 
Gleden og sorgen er ikke rivaler, men to allierte. 
Uten den ene, kan heller ikke den andre eksistere. 

«Innsiden ut» spiller ut sine innsikter ved å ta oss inn i hodet til elleve år gamle Riley, der kontrollsenteret befolkes av henholdsvis Glede, Avsky, Frykt og Sinne. 
Og denne ulykksaligheten Sorg, som tilsynelatende ikke gjør annet enn å gå i veien. 

Hittil i livet er det Glede som stort sett har hatt hendene på rattet, men når Riley og foreldrene flytter fra vinterparadiset Minnesota til et brunstenket San Francisco, tar de andre over mer av styringen. 

I et iherdig forsøk på å bevare den gode stemningen slynges Glede - i selskap med Sorg - ut på en reise blant hjernens ulike bestanddeler: 
Minnebanken, Underbevisstheten, Tanketoget og Drømmeproduksjoner AS - for å nevne noen. 
Slik får Rileys prøvelser en helt visuell representasjon: en håndgripelig berg-og-dal-bane som de minste vil fryde seg over, og de voksne vil nikke gjenkjennende til. 

Parallelt med at Glede løper omkring for å redde et sinn i ubalanse, følger vi Rileys mer eller mindre helhjertede forsøk på å gjøre gode miner til slett spill. 
Foreldrene har nok med sine egne bekymringer og har en tendens til å bruke datteren som solgarantist. 
Hvor er den glade jenten mi, spør faren, hver gang datteren er lei seg og bare trenger trøst. 

Her er filmens lille kilevink til foreldre, barnehageansatte og førskolelærere som måtte mene at barn skylder å smile til tilværelsen. 
La den blå timen virke i fred! 

I stedet viser filmen hvordan sorg og tap er en forutsetning for å vokse opp - og hvordan de spiller på lag med gleden. 
For hvert smil, en tåre. 

«Innsiden ut» er en triumf. 
Ingen «Toy Story 2», men heller ikke langt unna. 
",1
"Ungdommens uro
Engasjerende film som må ses av alle som har med ungdom å gjøre. 

Uroen ligger som en vibrerende nerve gjennom Kari Anne Moes dokumentarfilm. 

Rastløs, kroppslig uro. 

Uro for fremtiden, for evnen til å mestre, for å møte nye situasjoner. 
Men i dette miljøet er ikke all denne uroen nødvendigvis et problem. 

— Hva ville skjedd med Emil i Lønneberget i norsk skole i dag? 
Barnebokhelter som Pippi Langstrømpe, Tom Sawyer og Huckleberry Finn ville i levende live vært stinne av Ritalin, sier en av Pøbelprosjektets foredragsholdere. 
Ungdommen svarer med smil som vitner om gjenkjennelse så vel som manglende erfaring med lærere som snakker om ADHD på denne måten. 

Pøbelprosjektet retter seg mot ungdommer som opplevde skolen som et nederlag, som droppet ut av videregående eller fikk et vitnemål som ikke duger i et utdanningssystem som tilgodeser teoretisk kunnskap og teoretiske evner. 
Flere av dem er i begynnelsen av tyveårene, og opplever at livet står i stampe. 

— Du har ikke hull i CV-en, du har livserfaring, understreker en kursleder, og går med det til kjernen av prosjektet. 
På veien mot å få kursdeltakerne tilbake på skolen eller ut i jobb er det ikke nederlagene som står i sentrum, men ressursene. 

Eddi Eidsvågs pøbelprosjekt startet i 1997 og drives i dag som et ideelt og landsomfattende aksjeselskap rettet mot ungdom og unge voksne som har droppet ut av skolen. 

Med fire personligheter i sentrum følger Kari Anne Moes film et av kursene gjennom en vinter i Oslo. 
Det er Maylén, som droppet ut på grunn av ADHD og som ikke skaffet seg jobb, men ble mamma. 
Det er Jakob, som prøver å jobbe seg bort fra et rusproblem. 
Det er stillfarne Kelly, som mangler selvtillit. 
Og så er det Jan Olav, som vi kommer tettest på og som kanskje har levd det tøffeste livet. 

To ting slår meg underveis. 

Det første er hvilket mot de viser, disse ungdommene, når de slipper filmskaperne så tett innpå seg og sin egen sårbarhet i en slik prosess som Pøbelprosjektets kurs faktisk er. 

Filmskaper Moes metode består i tilstedeværelse, en «flue på veggen-posisjon» der hun verken arrangerer, intervjuer eller intervenerer, men lar kursets dynamikk og deltakernes personlighet og væremåte utspille seg for åpent kamera. 
Hvor lang tid hun har brukt på å opparbeide trygghet og tillit kan vi ikke vite, men er det noe som tilsynelatende ikke affiserer ungdommene, så er det Moes kamera. 

Det andre som slår meg er kursledernes pedagogikk, der de med tålmodighet og kreativitet kombinerer krav, konfrontasjon og direkte tale. 
Positive tilbakemeldinger står sentralt, det samme gjør stimuleringen av kursdeltakernes evne til selv å reflektere og finne ut av problemstillinger, være seg rundt sinnemestring eller hvordan man skriver jobbsøknad. 

Tett klipp og ditto kameraføring forsterker filmens vibrerende nerve og gir en medrivende, rørende film befolket av mennesker man blir glad i. 
I første omgang har den nok størst appell til pedagoger og andre som har med ungdommer og unge voksne å gjøre. 
Men også politikere, skolepolitikere især, bør ta seg en tur på kino. 
Ja, egentlig bør alle som har med mennesker å gjøre se «Pøbler». 
Filmen underslår ikke at ikke alt går på skinner for alle deltakerne i prosjektet. 
Noen bakser med tøffere problematikk enn andre. 
Men filmen viser viktigheten av å anerkjenne mange slags erfaringer, at det finnes mange veier til et godt liv og mange varianter av hva som er et godt liv. 

Filmen har premiere på filmfestivalen i Haugesund og kommer på kino fra 21. august. 
",1
"Tilbake til svart
Dokumentaren om Amy Winehouse er en ubehagelig påminnelse om at du satt og så på et annet menneske dø. 

«I don't think I'm going to be at all famous», sier en tyve år gammel Amy Winehouse i et av sine første radiointervjuer. 
«I don't think I can handle it. 
I'd probably go mad.» 
Troll i ord, er det noe som heter. 

Tragedien, som er Amy Winehouse, vil antagelig være kjent for det fleste. 
Ikke minst fordi du selv tok del i den, vil regissør Asif Kapadia legge til. 
Hans dokumentarfilm «Amy» er sånn sett en vond, opprivende opplevelse. 
Et to timer langt horrorshow der en av vår tids største begavelser går til grunne foran øynene våre. 

Det er ingen hyggelig påminnelse, men som filmen dokumenterer: 
De siste årene av sitt liv var Amy Winehouse mer eller mindre en stående vits. 
Ikke bare i den britiske tabloidpressen som slo leir utenfor leiligheten hennes, men også blant talkshowverter og i den mer «respektable» pressen. 

I en særlig uheldig scene står tidligere Nirvana-medlem Dave Grohl og gapskratter av en vits om Winehouse' misere. 
Han, av alle, burde kanskje visst bedre. 
Amy Winehouse og Kurt Cobain ble nøyaktig like gamle. 

Men Kapadia ser også på deg og meg. 
Vi er alle en del av det store sviket, insisterer han. 
Det er for lett å skylde på hyenene i tabloidpressen, på faren som presset henne for hardt, på moren som var fraværende, på vennene som så en annen vei når hun kastet opp maten, eller på kjæresten som introduserte henne for hardere stoffer. 

Alt dette gir ikke et fyllestgjørende svar på sangerens dødsmarsj. 
For hvem var det som kjøpte disse tabloidene? 
Hvem var det som lo av vitsene? 
Og hvem var det som gjorde sangen om at hun lot være å søke hjelp («Rehab«) til hennes største hit og signaturlåt? 

«Amy» viser hvordan Winehouse-tragedien spilte seg ut i samspill med millioner av tilskuere som passivt lot spetakkelet utfolde seg. 
Ikke dermed sagt at regissøren har oppnevnt seg selv til aktor og dommer. 
«Amy» er mindre opptatt av å fordele skyld enn å vise hva som faktisk skjedde. 

Kapadia, som tidligere har laget en like bejublet som original dokumentarfilm om den brasilianske formel 1-kjøreren Ayrton Senna, har valgt et grep som skyr flere av sjangerens konvensjoner. 

Her er ingen «talking heads« som forklarer hva og hvorfor noe skjedde. 
I stedet følger vi, i kronologisk rekkefølge, utviklingen av en artist via til dels oppsiktsvekkende arkivmateriale. 
Fra hun synger bursdagssangen til en klassevenninne som fyller 14 år (naturtalentet er slående allerede her), via bilturer, opptredener i grisgrendte barer og hos små, obskure plateselskap, de første TV-intervjuene, til hun 13 år senere blir funnet livløs i sin egen leilighet. 

På veien dit er det heldigvis også så mye latter, glød og uskyldig, uforfalsket musikkglede at det til dels veier opp for de siste fem årene av hennes liv, da hun helt sluttet å gi ut ny musikk. 

Kapadia tegner et uskrømtet og sammensatt bilde som styrer klar av brandet «Amy Winehouse» og mytologiseringen som ofte skjemmer «rockumentaren» slik vi kjenner den. 
Begrepet «27 Club», der Winehouse slo følge med Kurt Cobain, Jimi Hendrix, Janis Joplin, Brian Jones og Jim Morrison, blir symptomatisk nok ikke nevnt med ett eneste ord. 
Hurra for det. 

Hva er arven etter Amy Winehouse? 
Hva blir stående? 
Her er juryen fremdeles ute, først må historiens patina få senke seg. 
Avslutningsvis i «Amy» sammenligner jazzlegenden Tony Bennett henne med Ella Fitzgerald og Billie Holiday. 
Fra Winehouse' perspektiv er nok det en i overkant flatterende sidestilling. 
La oss kalle det sentimental glipp — i en film som ellers har forbilledlig lite plass til den slags. 
",1
"Stram Cruise-kontroll
Der serien tidligere har hamret på stortrommen, slår den femte «Mission: 
Impossible»-filmen lett og fintfølende på cymbalene. 

Innledningsvis i «MI: Rogue Nation» går Ethan Hunt (Tom Cruise) inn i en av Londons utallige vinylbutikker. 
En av de ansatte spør om det er noe spesielt han er på utkikk etter. 
Om det er! 
Shadow Wilson, svarer Hunt. 
Jazztrommeslageren kjent for sin «light touch», sine lette, fintfølende slag. 
Det samme håndlaget kjennetegner det femte kapittelet i rekken av MI-filmer. 

Der 2011-utgivelsen «MI: Ghost Protocol» rebootet og rehabiliterte MI-franchisen med sin storslagenhet, går «Rogue Nation» andre veien og toner ned uttrykket. 
Et slags «back to basics»-strategi som også har tjent de siste James Bond-filmene vel. 
«Light touch» er det nye hardtslående. 
Resultatet er en stram, lettbeint og velkomponert film som aldri overvelder, men gjør en sulten på mer. 

«Rogue Nation» foregår i et univers uten tidsangivelse, men referanser til flyforsvinninger i Sørøst-Asia, terrorberedskap, tsjetsjenske separatister og omfattende dataovervåking, gir den et kontemporært preg. 
Gitt dette nye risikobildet og de uortodokse arbeidsmetodene til IMF (Impossible Mission Force), lykkes CIA-sjef Alan Hunley (Alec Baldwin) med å overbevise den politiske ledelsen om å avvikle IMF og i stedet overføre ressursene til CIA.I begynnelsen av filmen er derfor IMF-gjengen vi har lært å kjenne — Benji Dunn (Simon Pegg), Luther Stickell (Ving Rhames) og William Brandt (Jeremy Renner) - hensatt til CIAs kontorer der de sånne passe motivert slår i hjel tiden med å spille dataspill. 
Den som derimot ikke er der, er Ethan Hunt, som til CIAs forargelse har forsvunnet fra radaren og driver solojakt på The Syndicate, en verdensomspennende terrororganisasjon som ifølge CIA-sjefen kun eksisterer i Hunts fantasi. 

I dette villniset må Ethan Hunt navigere i en tofrontskrig mot CIA og en terrorleder som ønsker å destabilisere verden slik vi kjenner den. 
Eller kanskje vi skal kalle det en trefrontskrig? 
For kan han stole på det nye, kvinnelige bekjentskapet, Ilsa Faust (Rebecca Ferguson)? 
Hva slags agent er hun egentlig? 
Dobbeltagent? 
Trippelagent? 
Uansett representerer hun et sårt tiltrengt kvinneinnslag (og sjeleliv) i et påfallende mannstungt univers. 

Med ikke så rent lite ømhet har de siste «Terminator»- og «Die Hard»-filmene på humoristisk og avvæpnende vis nikket til den uunngåelige aldringsprosessen hos sine hovedkarakterer: at de enkelt og greit ikke er like unge, raske og spretne lenger. 

Ikke så i tilfellet Ethan Hunt. 
Noen vil sikkert innvende at det er på tide at han vokser opp, men like standhaftig fortsetter evigunge Tom Cruise å trosse naturens aldringstegn. 
I «Rogue Nation» har 53-åringen attpåtil tatt på seg å gjøre noen av de mest risikofylte stuntene på egen hånd - langt unna disse hersens grønne skjermene som gir altfor mange nye filmer et animert og generisk preg. 
Resultatet er, til sjangeren å være, et nært og uforfalsket filmuttrykk. 
Ikke minst i scenene fra Wiens operahus, der regissøren blunker til Alfred Hitchcock («The Man Who Knew Too Much»). 

Undervannsscenen og motorsykkeljakten i Marokko må også trekkes frem, i en film som slår lett og fintfølende på cymbalene og som for første gang gjør det enkelt å glede seg til den neste filmen i rekken, som garantert kommer. 
Eller som CIA-sjefen sier i et oppskaket øyeblikk: 
«Hunt is the living manifestation of destiny!» 
",1
"Ungkarskvinnen
«Far from the Madding Crowd» lykkes ikke med å anskueliggjøre hvorfor Bathsheba Everdene først går for frieren som investerer minst i henne. 

Det fortelles at Batseba var så yndig og attråverdig at Kong David helt mistet besinnelsen. 
Først satte han barn på henne, og deretter plasserte han Uria, hennes ektemann, helt fremst i hærtoget («uriasposten«) for å dekke over sin egen udåd. 
Navnet Everdene vil mange gjenkjenne som heltinnen i «Hunger Games»-serien. 

Bathsheba Everdene i «Far from the Madding Crowd» (hvis forrige filmadapsjon, i 1967, fikk oversettelsen «Fjernt fra byens larm«) er, som navnet mer enn røper, den tapte forbindelsen mellom disse to skikkelsene. 
Uimotståelig som Batseba; egenrådig som Everdene. 
Eller som hun selv sier: 
«I'd like to be a bride at a wedding, but without a husband.» 

Blant bugnende åser og værbitte steingjerder i viktoriatidens England, der «Far from the Madding Crowd» utspiller seg, er dette med på å gjøre Bathsheba (Carey Mulligan) til et like ettertraktet som uoppnåelig koneemne. 
Når hun attpåtil arver distriktets største gods fra en fjern onkel, tar det derfor ikke lang tid før det står tre friere uti garden. 
Men hvem skal hun velge? 

Den bredskuldrede og arbeidsomme Gabriel Oak (Matthias Schoenaerts) som ser henne? 
Den deklamerende sweettalkeren Frank Troy (Tom Sturridge) som får henne til å blusse? 
Eller kanskje den bemidlede og sørgmodige William Boldwood (Michael Sheen) som hun kan gjøre hel igjen? 
Romanen «Far from the Madding Crowd» (1874) var Tom Hardys gjennombrudd som forfatter. 
Bokens styrke ligger i vektingen mellom de tre frierne — alle har, for å si det litt krøkkete, reelle fordringer på Bathshebas kjærlighet. 
De er alle, på hvert sitt vis, gode kandidater. 

I filmen er det egentlig bare én kandidat. 
Mye av det skyldes filmkonvensjoner og sjangerkrav, men også noen snarveier som styrer klar av stoffets klassedimensjon. 
Her kunne det vært mye mer å hente. 
Bathsheba rives ikke bare mellom fornuft, følelser og det kronglete kjærlighetsbegrepet - men også et sett historiske og samfunnsmessige betingelser. 

I filmen skyves disse helt i bakgrunnen og vi står igjen med en rent individuell avveining, et soloprosjekt. 
Bathsheba første innskytelse er symptomatisk nok å gå for ham som investerer minst i henne. 

Hvorfor i alle dager gjør hun det? 
Dette har filmen store problemer med å anskueliggjøre. 

Hvilke forventninger og samfunnskrav er det Bathsheba opponerer mot ? 
Hvorfor er hun besatt av å hegne om sin egen uavhengighet - selv i kjærlighetslivet? 
Her må den nysgjerrige tilskueren nødvendigvis ta veien til litteraturen. 
Regissør Thomas Vinterberg («Festen», 1998) har få svar. 

Han har til gjengjeld et utsøkt blikk for det visuelle. 
Alliert med sin faste fotograf Charlotte Bruus Christensen kjærtegner han den britiske landsbygden i et dust og solfylt billedspråk. 
På lydsiden bidrar Craig Armstrong med melodramatiske strykere som understreker romantikkens første lov: 
Noe må komme imellom. 
Kjærligheten trenger hindringer. 

Skryt også til Carey Mulligan, hvis på samme tid uttrykksfulle og porselensaktige oppsyn synes skapt for motstridende skikkelser i viktoriatidens England. 
",1
"Siste natt med strippegjengen
Channing Tatum strever for å redde retningsløs og unødvendig oppfølger. 

Channing Tatum kan gjerne danse i to strake timer for min del, og han behøver ikke rulle med underlivet. 
Han er et betakende syn uansett, en genuint talentfull danser med en persona som forener overdimensjonerte muskler og fjærlett sensualitet. 

Steven Soderbergh spilte uhemmet på dette i den første filmen om stripperen Mike som drømte om å bli møbelsnekker, løselig basert på Tatums faktiske erfaringer som ung stripper i en uggen bransje. 

«Magic Mike» både overrasket og betok, for bak harrykostymer og 80-tallsmusikk, glinsende muskler og ristende rumper, skjulte det seg et jordnært relasjonsdrama som strakte seg over flere plan og snudde opp ned på opptil flere klisjeer. 

«Magic Mike» var en tøysefilm med sjel. 
Det er ikke tilfelle med oppfølgeren. 
«Magic Mike XXL» fremstår mest som et forsøk på å skvise noen ekstra kroner ut av en uforutsett suksess, uten å skjønne hva suksessformelen faktisk besto i. 

Tittelen lover svære greier, og holder for så vidt løftet. 
Det vi får mye av, er mer eller mindre velkoreograferte danse— og/eller strippeshow. 
Det vi får lite av er sårheten, drømmene og alt det andre som ga Soderberghs film dybde og substans. 

Tre år etter at Mike trakk seg ut og startet bedriften han drømte om, står de gjenværende i Kings of Tampa på randen av samme beslutning. 
Det er på tide å forlate bransjen, men først skal de avlevere et siste, forrykende show. 

Med Myrtle Beach i South Carolina og den årlige samlingen for mannlige strippere som mål, tar «Magic Mike XXL» form av en landeveisfilm som forener Mike og gjengen, minus Dallas (Matthew McConaughey), hvis fravær er merkbart for filmens tone og dynamikk. 

Selv om reisemålet er klart, soser filmen seg retningsløst av gårde, løselig sydd sammen rundt diverse opptrinn der dollarsedlene flagrer og kvinner i alle aldre og størrelser hviner og kviner og blir gjort stas på ved å bli klådd på. 
Holdningen, slik truppens konferansier Rome (Jada Pinkett Smith) formidler den, er at alle kvinner er dronninger som skal tilbes, helst ved å få et mannlig bekken stukket oppunder nesen. 

Borte er de vilt underholdende dansenumrene som preget forrige film. 
Oppvisningene nå er oftere en besnærende blanding av påtatt ømhet og klam, usexy kleinhet. 
Solooppvisningen Richie (Joe Manganiello) gir til beste på en bensinstasjon for å få kassadamen til å smile oppsummerer langt på vei det hele. 
Vittig, frastøtende og invaderende på samme tid forener scenen maskulinitet og feminitet, samtidig som den favner strippingens mykhet og sensualitet, vulgaritet og absurde latterlighet. 

Hvorvidt inntrykket er intendert, er usikkert. 
Hele filmen virker uinspirert. 
Ingenting står på spill. 
Man ser at Channing Tatum jobber for å holde oppe sjarmfaktor og energi, men det hele fisler ut i den ugne følelsen av at dette er en totalt unødvendig oppfølger. 
",0
"På stedet hvil
Hvor ble det av alle gutta? 
De er akkurat der de har vært hele tiden. 

Da TV-serien «Entourage» første gang dukket opp i 2004, besto den av like deler Hollywood-satire og bromage. 
Ettersom serien gikk sin seiersgang, og gjengens filmstjerne og økonomiske garantist ble stadig mer fremgangsrik, ble satireelementet gradvis skrubbet vekk. 
Outsiderne ble innsidere. 
Turtle, av alle, ble venture capitalist. 

De åtte «Entourage»-sesongene er sånn sett historien om en TV-serie som blir stadig mer komfortabel i sitt eget skinn; der den lett distanserte satiren som preget de innledende sesongene gradvis gir vei for den voyeristiske omfavnelsen av det hollywoodske.Fire år senere er spillefilmen her, og utviklingen er ved veis ende. 
Den litt obsternasige avglansen fra de første sesongene er for lengst vekk, og som i de to utilrådelige «Sex and the City»-filmene avspises vi med et opptint kyllingstykke helt uten den spensten og saften som kjennetegnet råvaren. 

Anslaget er på en yacht utenfor Ibiza, der Vince (Adrian Grenier) trøster seg med et femtitalls bikinikledde damer etter at ekteskapet hans røk etter ni(!) dager (sesong åtte avsluttet med at Vince fløy av gårde for å gifte seg med sin utkårede). 
Men som vennen Turtle (Jerry Ferrara) bemerker: 
Det er faktisk ikke så gærent til å være et Hollywood-ekteskap. 
Britney Spears og Jason Alexander holdt for eksempel i 55 timer. 

Nyankommet på båten er også Eric aka «E» (Kevin Connolly) og halvbroren til Vince, Johnny «Drama» Chase (Kevin Dillon). 
En telefon går til agenten Ari Gold som er lei av pensjonisttilværelsen i Italia, og vil tilbake til Los Angeles. 

Etter den velkjente Jane’s Addiction-vignetten («Superhero»), introduseres filmens hovedmotiv: 
Vince har regissert og spilt hovedrollen i filmen «Hyde», en slags «Blade»-kopi i en ikke-angitt, dystopisk fremtid, der Vince spiller en slags DJ/frigjøringshelt med evne til å mobilisere mobben mot den truende overmakten — via musikk, laser og ampuller. 
Noe sånn. 
Ikke still noen flere spørsmål, er du snill.Budsjettoverskridelsene er imidlertid påtagelige, og «E» og Ari Gold, henholdsvis filmens produsent og studioeier, må tigge om nye investeringsmidler hos den Texas-baserte oligarken Larsen McCredle (Billy Bob Thornton). 
For å forsikre seg om at pengene i så fall er vel anvendt, sender han sønnen til Hollywood for å se en rå-versjon av filmen. 

Liker sønnen det han ser? 
Vel, han liker iallfall ikke at han bare er farens sendebud og at Vince stikker av med alle damene. 
Denne floken av daddy issues, sjalusi og misunnelse blir det så opp til våre venner å finne ut av. 

Den som har sett noen episoder med «Entourage» vil vite hva som følger. 
Vince vil fortsette å smile avvæpnende og si: 
«It’s all good»; Ari vil rope i telefonen og gå på sinnemestringskurs med konen; Johnny vil klage over livets urettferdighet sånn generelt; og Turtle - seerens representant - vil gå rundt, røyke litt bønne og prise seg lykkelig over bare å være med on the ride. 

Mest overraskende, bortsett fra at Thierry Henry og Warren Buffett dukker opp, er utviklingen til den ellers monogame «E», som anslagsvis ligger med flere damer i løpet 24 timer enn han gjorde gjennom hele TV-serien. 
Men så er det vel bare det at han innerst inne savner eksen Sloan, da. 

Å bruke en tornefull Hollywood-produksjon som narrativt omdreiningspunkt, er ikke noe nytt i «Entourage»-sammenheng (stikkord: 
«Medellin»). 
Forsøket på å gjøre det i løpet av halvannen time er imidlertid noe nytt, og langt mer enn denne filmen greier å bære, som kneler under vekten av sin overlast. 
Flere ting halter og enkelte av trådene som introduseres har tilsynelatende bare forsvunnet i klippen.For hva er i det hele tatt poenget med Turtles flørt? 
Og hva skjer med den onanivideoen til «Drama»? 

Nei, da skulle regissør heller ha laget en hel sesong. 
Eller bare latt butikken hvile i fred. 
",0
"Dinosaurene er tilbake
Større, sintere, og med enda flere tenner. 

Da Marina Warner så Steven Spielbergs «Jurassic Park» for 22 år siden, la hun merke til at alle dinosaurene var hunkjønn. 

«Forslukne, listige jenter. 
Dødbringende — og samtidig fertile. 
Michael Crichtons smarte plott, med sitt preg av vitenskapelig troverdighet, er et levende bevis på hvordan myter fremkommer i dag,» skriver Warner. 
Hun forsker på nettopp det; hvordan eventyrskikkelser og mytefigurer inngår i en historisk sammenheng, og for dette arbeidet fikk hun årets Holbergpris. 

Crichton og Spielbergs dinosaurdamer underbygger myten om at kvinner er ukontrollerbare skapninger. 
Det er en hauggammel myte som Warner mener har fått fornyet kraft de siste 60 årene, og som gir feminismen skylden for alt som går galt. 
(De som tviler på Warners teori her, henvises til Dagbladet og VGs kommentarfelt.) 

I «Jurassic Park« så Warner det hele kokt ned til en naken konfrontasjon mellom kvinnen som natur og mannen som kultur, og jeg tror, sannelig min hatt, at de fire manusforfatterne som har kokt sammen årets dinosaureventyr må ha lest Marina Warner.Det er noe frydefullt lattermildt og veldig bevisst ved måten de lar helten Owen (Chris Pratt) drive metodisk dressur av raptorer, med seg selv i rollen som alfahann. 

Det samme gjelder i skildringen av Claire (Bryce Dallas Howard), fortellingens kvinnelige midtpunkt og mest åpenbare b-filmreferanse. 

Hun entrer scenen som stresset, striglet yrkeskvinne i en drakt som trekker trådene tilbake til tidlig nittitallsmote. 
Hun går ut av filmen iført singlet og fillete skjørt, med kroppen glinsende av svette. 
Hun er singel, hun er tante, og det er hennes prioritering av jobben fremfor omsorg som indirekte setter nevøenes liv i fare når det genmanipulerte dinobeistet kommer seg løs fra innhegningen sin. 

Og, ikke minst: gjennom hele filmen løper hun fort og uanstrengt rundt i Isla Nublars kronglete jungel og temaparklandskap iført særdeles høyhælte sko. 
Trass i Owens klare beskjed om at stiletthælene må av. 

Slik, på sitt helt egenrådige vis, forvandler Clair seg fra kultur til natur, eller snarere, hun forener de to motpolene. 
Snedig. 

Selv hadde jeg gjerne vært 3D-formatet foruten, det får altfor mange filmer til å se kjipe ut. 
Også denne. 
I hvert fall frem til eventyret ruller i gang og man suges inn en ellers vellaget og svettedrivende fortelling der budskapet er klart: 
Det er dumt å la storkapitalen tukle for mye med naturen. 

Ellers er det bare å håpe at Marina Warner kaster sitt analytiske blikk på dinosaurdamene anno 2015. 
Og Claire. 
",1
"Vakkert om krigens dårskap
Pasifistisk kammerdrama som med finstilt humor avslører krigens og fiendebildenes meningsløshet. 

At «Mandariner» foregår i Abkhasia under frigjøringskampen i 1992, er både viktig og helt ubetydelig. 

Filmen er en spesifikk kommentar til forholdene i Øst-Europa etter Sovjetunionens fall. 
Er man opptatt av situasjonen i dette urolige verdenshjørnet, blir den ekstra interessant. 
Vet man lite på forhånd, lærer man noe nytt. 
Men først og fremst er dette en universell beretning om krig, fiendebilder og humanitet, og som sådan kunne den utspilt seg overalt der mennesker er i konflikt med hverandre. 

Det universelle understrekes av stedet handlingen utspiller seg på. 
En liten grend der bare to innbyggere er igjen, Ivo og Margus. 
Selv om landskap og bygninger er steds­spesifikke, ligger det noe tidløst og allment over plassen, over husene, hagegjerdet og porten, den sølete veien og den bugnende mandarinlunden som like gjerne kunne vært vestlandske epletrær, sitron— eller oliventrær i Palestina, vinranker i Sør-Afrika, eller maisstengler i Sør-Amerika. 

Her dreier det seg om en heller uoversiktlig etnisk og nasjonalistisk konflikt der muslimske abkhasere krever selvstendighet fra Georgia.Som en etterdønning fra sovjetimperiet har området også en estisk minoritet. 
Som representanter for denne minoriteten stiller Ivo og Margus seg utenfor konflikten; så langt det er mulig. 
De har disse modne mandarinene å ta seg av før de gjør som egnens øvrige estere, og reiser til Estland. 
Eller før krigen innhenter dem. 
Margus høster, Ivo snekrer kasser. 
Det handler ikke om pengene, det handler om å ikke la en god avling gå til spille. 

Så, på Ivos dørstokk omtrent, skjer et sammenstøt mellom rivaliserende soldater. 
To overlever. 
Ahmed, en tsjetsjensk leiesoldat som kjemper på abkhasisk side, og georgieren Niko. 

Ivo tar dem inn i huset, pleier dem, og får dem til å sverge at de ikke skal ta livet av hverandre innenfor hans fire vegger. 

Med den lille grenden og Ivos hus som ramme tar «Mandariner» form av et kammerdrama, der Lembit Ulfsak leder et ensemblespill i toppklasse. 
Som grand old man innen estisk skuespillerkunst har Ulfsak nærmere hundre nasjonale og internasjonale film— og TV-produksjoner på CV-en. 
Hans Ivo er til stede i så godt som alle scener; en mager, uforstyrrelig figur med en aura av autoritet blandet med vennlig ydmykhet og vond erfaring. 

Elmo Nüganen, som spiller Margus, har gjort seg mest bemerket som teaterregissør og kunstnerisk leder for Tallinn City Theatre, en stilling han har hatt siden 1992. 
Det er laget større, mer sønder­rivende filmer om fiendebilders dårskap og krigers meningsløshet. 
Men smått kan også være meget godt. 
Regissør og manusforfatter Zaza Urushadzes fininnstilte og fruktbare miks av sarkastisk humor og stillferdig, vemodig poesi gir en medrivende film som både rører og opprører. 
",1
"Tilbake til fremtiden
Britt Robertson og George Clooney utgjør et energisk team i Disneys miljøpolitiske eventyr. 

Den handlekraftige ungdommens optimisme kontra den desillusjonerte voksnes negativitet. 

1960-tallets teknologiske fremtidstro kontra 2010-tallets dystre utsikter til kollaps og katastrofer. 

Med disse motsetningene i bunn, ruller Brad Bird ut et eventyr tungt lastet med action og effekter, befriende mengder lun humor og et i overkant krystallklart budskap. 

Det hindrer likevel ikke «Tomorrowland» i å være en ganske fornøyelig film, oppfinnsom og energisk. 
Det siste mye takket være Britt Robertson, som virkelig gir jernet i den bærende rollen som Casey Newton. 
Smart og særdeles teknologiinteressert vikles den unge jenten inn i så vel mystiske som livsfarlige situasjoner, der det til syvende og sist er jordens fremtid som står på spill. 

Gammel grinebiter og ung optimist er et velkjent motsetningspar på film. 
Av de mer uforglemmelige er animasjonen «Up», som Brad Bird var sterkt involvert i. 
Der la den surmagede enkemannen Carl Fredricksen ut på en dristig ballongferd med en blid og lubben speidergutt som blindpassasjer. 

Frank Walker er ikke fullt så gammel som Fredricksen, men den isolerte einstøingen og vitenskapsmannen er like lite villig til å åpne døren når ungdommen banker på. 
Og Casey lar seg like lite stoppe av stengte dører som unge Russel gjorde. 
Som i «Up» fører omstendighetene til at de fanges i hverandres selskap og sendes ut på en dristig og eventyrlig ferd. 

George Clooney kler å være gretten, og ser ut til å stortrives både i rollen som Frank og i en film med et så klart humanistisk budskap. 

Størst inntrykk gjør likevel unge Raffey Cassidy som Athena, en gåtefull og nydelig spilt jenteskikkelse med avgjørende betydning både for Frank og Casey. 

Filosofisk, visuelt og med sine reiser i tid og rom, kan «Tomorrowland» gjerne ses som en miks mellom lettversjonen av «Interstellar» og «Trollmannen fra Oz». 
Samtidig tar den opp tråden fra de mange filmene om kunstig intelligens, og viderefører en stadig pågående diskusjon rundt roboters evne til, og mulighet for, emosjoner og empati. 

Brad Bird skrev og regisserte «Ratatouille» og «The Incredibles», to av 2000-tallets topp ti animasjoner. 
Med ham på laget etter å ha kjøpt Pixar, ble Disney tilført en kreativ sjel som overskrider rammene som ofte gjør selskapets filmer konforme generelt og halvhjertede i sine forsøk på å bryte det tradisjonelle kjønnsrollemønsteret spesielt. 
Bird har gitt oss et mangfold av så vel guttefigurer og mannspersoner som jenter og kvinner. 
I «Tomorrowland» gjør han Casey til en målrettet, uredd og handlekraftig jente og utstyrer henne med en enslig far som også er arbeidsløs NASA-ingeniør. 
Franks desillusjonerte livsinnstilling skyldes både politiske og følelsesmessige forhold. 

Produksjonsdesignerne og scenografenes kreative miks av futuristisk fremtid og antikvarisk science fiction gir en visuelt flott og morsom film. 
Som voksen opplever jeg 1960-tallets temapark og tittelens mystiske, mytiske Tomorrowland som en fortryllende detaljrik og nostalgisk påminnelse om datidens ideer rundt hvordan fremtiden ville bli. 

En halvtime for lang tvinges filmen til noen hastige snarveier på slutten, før det hele fisler ut i føleri. 
Glasert med Michael Giacchinos pompøse musikk bytter det filmens sjarmerende lekenhet ut med en skolemesterstreng oppfordring om å ta ansvar for kloden og å handle, nå. 
Uansett hvor velvillig innstilt jeg måtte være til den appellen, skulle jeg ønske filmskaperne hadde formidlet den i en mer elegant form. 
",1
"Vise for gærne jinter
«Hot Pursuit» er en slapp oppvisning i sjangerkonvensjoner. 
Og for snill for sitt eget beste. 

Utgangspunktet er aktverdig nok. 
For en stund siden bestemte Reese «southern-belle» Witherspoon og partneren seg for å starte et produksjonsselskap hvis formålsparagraf var å legge til rette for kvinnelige hovedroller. 
Og bare i løpet av de siste tolv månedene har dette selskapet, Pacific Standard, hatt oversyn med store og vellykkede Hollywood-produksjoner som «Gone Girl» og «Wild». 
«Hot Pursuit» er den tredje filmen i denne rekken. 

Der stopper imidlertid likheten. 
For «Hot Pursuit» er bare en uutholdelig lettbeint og dum tøysefilm, som slett ikke gjør ære på sine «female leads», men snarere stiller dem i forlegenhet. 

Sofia Vergara, som de fleste vil gjenkjenne fra «Modern Family», spiller Daniella Riva, konen til narkokartellets nestkommanderende, som er beredt til å tyste på mafiabossen sin for å slippe et liv i fengsel. 
Rose Cooper (Reese Witherspoon) og en politikollega får i oppgave å eskortere vitnet og konen fra San Antonio til Dallas, der rettsforhandlingene skal holdes. 

Rose Cooper er imidlertid ikke den eneste som har med seg håndvåpen på jobben denne dagen og — yada, yada, yada - snart er det bare henne, en koffert verdt millioner av dollar og Daniella igjen. 
Og bak dem et par korrupte politimenn som legger seg på hjul. 

Det som følger er en tradisjonell forviklingshistorie med utkledninger, parykker og slap stick-elementer. 
Og der et umake par - den fyrige, formfullendte colombianeren og den spedbygde, regelbundne politikvinnen ­­- lærer å bli glad i hverandre. 
Litt som «Modern Family», med andre ord, der ethvert anstrøk til en morsomhet kveles av en etterfølgende moralsk lærepenge. 

Det kan godt tenkes at «bromance»-sjangeren trenger en kvinnelig ekvivalent, men da bør regissør Anne Fletcher i stedet ta med seg de beste elementene fra Seth Rogen/Barbra Streisand-komedien «The Guilt Trip» (2012), og hengi seg til sjangerens fandenivoldske sider; dens umoral og hedonisme. 
For det er først da det blir moro. 
",0
"Sjarmerende ode til ungdommen
Tenåringene er seg selv lik i dette fine debutarbeidet. 

Tittelen «Sommer i Toscana« er ikke upresis, den er bare litt ... tilslørende. 
Filmen foregår i Toscana, i Pisa, men den handler altså om en 17-åring med for trang forhud. 

Innehaveren av det kinkige problemet heter Edoardo. 
Kompisen Arturo er besatt av jenter og sex og erklærer denne sommeren for avgjørende. 
Den som ikke får seg et ligg innen høsten er en taper. 

Edouardo er langt mer nedpå og reflektert. 
Snill og omtenksom som han er, mangler han heller ikke tilbud. 
Barndomsvenninnen Bianca står som førstevalg. 
Elisabetta dukker opp som mulighet. 

Problemet er smertene sex medfører for den fortvilte unggutten. 
Og komplikasjonene han frykter om han velger operasjon. 

Langfilmdebutant Duccio Chiarini leverer en inntakende og sjarmerende film som gjerne kan ses som en italiensk versjon av «American Pie». 
Men ved å problematisere penisen får filmen et dypere og sårere tema midt i all humoren. 
Dessuten befolkes den av langt mer likandes ungdommer enn de breiale amerikanske. 
Arturo er riktig nok litt av en sexistisk munnfull, men han lærer et og annet underveis. 

Den krevende rollen som Edoardo tolkes nydelig av Matteo Creatini. 
Følsom, spagettitynn og hengslete minner han om en ung og uferdig Adrien Brody, og legger også litt av hans ofte engstelige uttrykk over Edoardos fjes. 

Chiarini serverer også en fornøyelig skildring av en moderne, italiensk familie, hvori inngår en lillesøster like opptatt av at familiehunden må få paret seg som Arturo er av å få pult. 

Som sådan fungerer familien godt nok som bakgrunn for Edoardo. 
Det ekteskapelige krøllet som oppstår mellom foreldre skaper derfor en ganske unødvendig dreining bort fra dannelseshistorien hans. 
Det kan forsvares tematisk fordi det belyser begjærets komplikasjoner fra en annen vinkel og en annen kant. 
Men ekteskapsdramaet er mer konvensjonelt, mindre interessant og ikke så underholdende og nyansert beskrevet som problemene Edoardo baler med er. 

Dus i fargepaletten, naturalistisk og nedtonet i stilen er «Sommer i Toscana» en både typisk og atypisk italiensk film, som verken velter seg i toskansk skjønnhet eller høylytt italiensk temperament. 
Det fineste med filmen er at den i all sitt vidd behandler ungdommen og deres kåtskap med respekt og ømhet. 
Alle skikkelsene, gutter som jenter, rommer fine nyanser som gjør dem nærværende og levende. 

Intimiteten, både den seksuelle, diagnostiske og mentale, skildres direkte og naturlig, men likevel diskré. 
",1
"Lettbent og smart midtlivskrise
Ung energi møter moden utilfredshet. 
Ut av det kommer ikke nødvendigvis noe godt. 

Noen hevder at alder bare er et tall. 
For noe vrøvl, sier jeg. 
Så takk til Noah Baumbach, han er på min side. 

Med ett øye skjelende til Henrik Ibsen og et annet til Woody Allen beretter han lystig om hva som skjer når etablerte noen-og-førtiåringer møter hippe, livssultne noen-og-tyve-åringer. 

«While We're Young» er inspirert av «Byggmester Solness», Ibsens drama om en eldre mann som på toppen av sin karriere synes at han likevel ikke har nådd sine mål. 
Han både undertrykker ungdom og lengter etter deres nærhet. 

Så må han åpne døren og slippe dem inn, påpeker unge Hilde Wangel. 

Det er nettopp hva Josh og Cornelia gjør da de møter det unge ekteparet Jamie og Darby. 

I likhet med Woody Allens rollefigur i “Mord og andre misforståelser” — en annen åpenbar inspirasjonskilde - har Josh (Ben Stiller) et navn som dokumentarfilmskaper. 
Men etter åtte-ti års arbeid mangler det siste prosjektet både penger og sluttdato. 
Kanskje også form og fasong. 

Konen Cornelia (Naomi Watts) jobber som produsent for sin far, en virkelig berømt dokumentarfilmskaper. 

De er barnløse. 
Det er ikke frivillig. 

Omgitt av nybakte foreldre som vil ha dem inn i deres fold, lister de opp friheten de har til spontant å kunne ta en tur til Paris, for eksempel. 
Selv om det er åtte år siden de faktisk var ute og reiste. 
De skjønner ikke helt når det inntraff, punktet der de sluttet å være unge og ambisiøse. 
Midt i førtiårene lever de i et slags limbo mellom mulighetene som fortsatt ligger der og det kanskje litt mer sedate livet som venter i en enda voksnere tilværelse. 

Adam Driver er perfekt i rollen som überhippe Jamie, en aspirerende dokumentarfilmskaper som både beundrer og ser muligheter i så vel Josh som svigerfaren hans. 

Darby (Amanda Seyfried) lager økologisk is. 

I leiligheten har de vinyl og VHS, skrivemaskin og brettspill. 
«Alt vi en gang kastet,» som Cornelia sier. 

«Jeg husker da den var dårlig», kommenterer Josh idet 80-tallshiten «Eye of the Tiger» tyter ut fra Jamies hodetelefoner. 

De fire knytter seg raskt til hverandre, og vips så går det i hiphop og kule hatter og alternativ mystisisme for Josh og Cornelia, som suger til seg ungdommens energi, med alt det innebærer av revitalisering. 

Til et visst punkt. 

For det finnes øyeblikk der ungdommens uvitenhet blir tydeligere enn deres entusiasme. 

Og i tråd med inspirasjonskilden handler filmen også om angsten for ungdommen. 
Om voksnes følelse av at de unge er i ferd med å ta over deres gebet. 

Ben Stiller spilte utilfreds noen-og-førtiåring også i Baumbachs «Greenberg» fra 2011, en film som gjerne kan ses som den første i en trilogi om mentale voksesmerter, fulgt av fjorårets formidable «Francis Ha», og nå denne. 

Sammenlignet med Baumbachs tidligere filmskikkelser, er Josh og Cornelia de så langt minst nevrotiske eller eksentriske. 
Som to helt vanlige, moderne mennesker er de bare usikre på tilværelsen midt i livet. 

Sammenlignet med hans tidligere filmer, er “While We’re Young” hans kanskje mest konvensjonelle og lettbente. 
Som dramakomedie mangler den en del av energien i «Frances Ha», og det skarpskodde stinget og sårheten som kjennetegnet humoren i «The Squid and the Whale» og «Margot at the Wedding». 

Men full av presise observasjoner og Woody Allen-inspirerte replikker og situasjoner er “While We’re Young” en underholdende trøstefilm for alle som føler at tiden og ungdommen begynner å løpe fra dem. 
«Slapp av», synes Baumbach å si. 
«Alderen kommer, og den er ingen ting å være redd for. 
« 
",1
"«Dyrene i Hakkebakkeskogen»
Jo visst kan man ønske seg flere nyskrevne eventyr, kinofilmer og teaterstykker for de minste. 
Samtidig må man bare beundre slitestyrken i Thorbjørn Egners muntre og sosialdemokratisk-pedagogiske fortellinger. 
",1
"«Min pappa Toni Erdmann»
Ok. 
Løstenner og parykk høres ut som en dårlig idé, både for en aldrende pappa og som konsept i en komedie. 
Så er da heller ikke Winifred/Toni en umiddelbart morsom fyr. 
Snarere tvert imot. 
Til å begynne med virker han ekstremt irriterende, som den onkelen i familieselskapet som forteller de samme dårlige vitsene år etter år. 
Men stemningen snur, for å si det sånn, og det er noe av clouet ved filmen. 
",1
"«Passengers»
Snakk om å skusle bort mulighetene! 
",0
"«Agnus Dei»
Originalt heter filmen «De uskyldige». 
Det er en kanskje mer presis tittel enn «Agnus Dei» – guds lam – som gir sterkere assosiasjoner til kirkesang enn til filmens tema: seksuelle overgrep i krig. 
",1
"«Perfekte fremmede»
Syv venner, hvorav tre ektepar, møtes til et i utgangspunktet hyggelig middagsselskap. 
En av dem får den ikke helt smarte ideen at alle skal legge mobilen på bordet og lese opp innkommende meldinger eller besvare oppringninger med høyttaleren på. 
",1
"Dum selskapslek får fatale følger i «Perfekte fremmede»
Så du trodde du kjente ektefellen din, og dine nærmeste venner? 
Å nei da. 

Syv venner, hvorav tre ektepar, møtes til et i utgangspunktet hyggelig middagsselskap. 
En av dem får den ikke helt smarte ideen at alle skal legge mobilen på bordet og lese opp innkommende meldinger eller besvare oppringninger med høyttaleren på. 

Så får man bare akseptere at disse relativt voksne middelklassemenneskene er så ubetenksomme at de går med på et premiss som fort kan få svært uheldige følger for uskyldige tredjepersoner. 
Det viser seg jo også snart at noen av dem heller ikke på andre områder opptrer særlig voksent. 
Og dramaturgisk er dette en glimrende idé, selv om man vet at det kommer til å bli stygt. 
Eller nettopp derfor. 

Med mesteparten av handlingen lagt til en leilighet, en bordsetning, er dette et kammerdrama om forestillingens kunst, der en pågående måneformørkelse kaster et litt for symboltungt skjær over maskefallet som utspiller seg. 
Noen avsløringer er heller forutsigbare, andre mer overraskende. 
Særlig på slutten, der handlingen får en vri som ikke var lett å forutsi. 

Den innimellom litt belærende tonen er kanskje nødvendig, gitt bakgrunnen for hvorfor den kommer. 
Men særlig elegant er den ikke. 
Regissør Paolo Genovese lykkes bedre når han ikke legger føringer for hvordan disse syv oppleves, som individer. 
Selv om det saktens viser seg å være en drittsekk eller to i forsamlingen, står ingen frem som moralsk overlegent motstykke. 
Like mye som løgn og bedrag er det menneskelig sårbarhet og lengsel som etter hvert kommer til syne. 

Filmen byr dessuten på et gledelig gjensyn med Alba Rohrwacher, en av italiensk films beste navn for tiden. 
Hun var å se i Luca Guadagninos «I am Love», der hun spilte mot Tilda Swinton, men huskes særlig for ungpikerollen i fjorårets vakre «Miraklene i Toscana», som søsteren Alice regisserte. 

Her inngår hun i et fint ensemblespill, der nærbilder, mimikk og kroppsspråk bidrar til å bryte opp den litt stive rammen leiligheten og middagsbordet setter for filmen. 
",1
"«Agnus Dei» handler ikke bare om tro og plikt.Omsorg og solidaritet er vel så viktig. 

Humanistiske spørsmål belyses i denne både spesifikke og allmenne fortellingen fra et kloster i Polen like etter krigen. 

Originalt heter filmen «De uskyldige». 
Det er en kanskje mer presis tittel enn «Agnus Dei» – guds lam – som gir sterkere assosiasjoner til kirkesang enn til filmens tema: seksuelle overgrep i krig. 

Vi vet at voldtekt er en krigsstrategi. 
For å ydmyke fienden. 
For å «befeste» seieren. 
Ifølge den britiske historikeren Antony Beevor skal to millioner tyske kvinner ha blitt voldtatt da de allierte inntok landet. 
Halvparten av dem ble voldtatt av russiske soldater. 
Bare i Berlin ble 100.000 kvinner skjendet våren 1945. 
Av dem døde rundt 10.000 etter voldtektene. 

Verken småjenter eller gamle koner ble spart. 
Heller ikke nonner. 

Filmens nonner befinner seg i et kloster i utkanten av en polsk småby. 
På et provisorisk Røde Kors-sykehus i byen jobber den unge, franske legen Mathilde med å lappe sammen sårede landsmenn. 
En dag oppsøkes hun av en ung nonne, Maria. 
En av Marias medsøstre er i ferd med å føde, og de trenger hjelp. 

Det viser seg at flere av nonnene er gravide etter å ha blitt voldtatt av russiske soldater. 
Og hos disse traumatiserte kvinnene får skammen og lidelsen en ekstra dimensjon. 
Både fordi de frykter Guds fordømmelse ved at kyskhetsløftet er brutt, og fordi troen rokkes ved tanken om at det som skjedde var Guds vilje. 
I denne prosessen, skildret med stille fortvilelse, avdekkes også individene bak de strenge, identiske nonne- og novisedraktene. 
Flere kvinner trer frem med en personlighet, en forhistorie, deriblant Maria, som etter hvert utvikler et fortrolig forhold til Mathilde. 

Filmen bygger på dagbøkene til Mathilde Pauliac, som legen het i virkeligheten. 
Møtet mellom den rasjonelle, ateistiske og partiløse kommunisten og de dypt religiøse nonnene er noe av det som fasciner ved historien, også fordi det gir regissør Anne Fontaines rikelig anledning til å bringe inn et sett finslipte nyanser i fortellingen. 
Der Mathilde ledes av legeløftet sitt, er nonnene bundet av sitt klosterløfte. 
I dette ligger også et møte, eller en kollisjon, mellom troens krav og humanismens nødvendighet. 

Anne Fontaines skildrer dette møtet uten fordømmelse og uten å glorifisere noen livssyn. 
Hun legger ikke lokk på skammens og religionsutøvelsens styggere sider, men gir begge deler en både menneskelig og politisk bakgrunn. 
På dette historiske tidspunktet er kirken i en utsatt og uavklart stilling i Polen, noe som gjør klosteret ekstra utsatt dersom hemmeligheten de skjuler kommer ut. 
Sammen med hennes egen skjebne forklarer det noe av desperasjonen hos den fra før av strenge, stengte abbedissen, og gjør at hun, i hvert fall for seg selv, kanskje er i stand til å rettferdiggjøre utilgivelige handlinger. 

Overgrep mot kvinner i krig har vært skildret i flere filmer, blant annet Max Färberböcks «En kvinne i Berlin» (2008), bosniske Jasmila Zbanic’ «Grbavica» (2006) og Isabel Coixets «Språkets hemmelige liv» (2005). 
Med sin ekstra dimensjon av tro og tvil ligger «Agnus Dei» likevel nærmere Xavier Beauvois’ «Om guder og menn» fra 2010. 
Verken filmatisk eller filosofisk er Fontaines film like mesterlig som Beauvois. 
«Agnus Dei» er litt enklere og mer rett frem, både stil- og fortellermessig. 
Men den kler den dempede enkelheten den synes å ha lånt fra klosterinteriøret, og er også blitt en vakker film, men noen tablåaktige, maleriske scener. 
Slik sett er den et langt skritt frem for en regissøren bak fjorårets forglemmelige «Gemma Bovery» og den langt mer stilsikre og elegante «Coco før Chanel» fra 2009. 
",1
"Sugen på en smart komedie?Se «Min pappa Toni Erdmann» 

Tyske Maren Ade har ikke bare levert et intelligent relasjonsdrama å le av. 
Hun serverer også en skarp kommentar om europeiske klasseskiller. 

Av og til må det gjøre vondt før det gjør godt. 
Komedien «Min pappa Toni Erdmann» er full av vonde øyeblikk. 
Det vondeste er kanskje et langt øyeblikk der pappa Winifred og datter Ines står og venter på en heis, mens den pinlige tausheten mellom dem nesten skjærer lerretet i to. 

Winifred er på vei hjem til Tyskland etter å ha vært på uanmeldt besøkt hos Ines i Bucuresti, Romania, der hun arbeider – intenst, kan man vel si – som rådgiver i et konsulentfirma. 
Han skjønner kanskje like lite av hva jobben går ut på som vi i kinosalen gjør, bortsett fra at vi alle etter hvert forstår at noen risikerer å få sparken når konsulentene har sagt sitt. 

Ines er i det hele tatt et eple som har trillet ganske langt fra stammen. 
Ekstremt fokusert og gravalvorlig går hun 110 prosent opp i jobben. 
Winifred, derimot, er en spøkefugl som behersker maskeraden bedre enn begrensningens kunst. 

Det han ser av livet til Ines’ bekymrer ham. 
Med god grunn. 
Bak Ines’ blazer og kontinuerlige snakk i mobilen, aner man etter hvert et livsmismot som kan ligne en depresjon. 
Så pappa tar med seg sine alltid tilgjengelige løstenner, pluss en parykk, og dukker nok en gang uanmeldt opp i Bucuresti. 
Ikledd sitt alter ego Toni Erdmann innleder han et spill som Ines ikke bare trekkes med i, men etter hvert også spiller med på, på en måte som gradvis endrer forholdet og kommunikasjonen mellom far og datter. 
Og dermed også Ines. 

Ok. 
Løstenner og parykk høres ut som en dårlig idé, både for en aldrende pappa og som konsept i en komedie. 
Så er da heller ikke Winifred/Toni en umiddelbart morsom fyr. 
Snarere tvert imot. 
Til å begynne med virker han ekstremt irriterende, som den onkelen i familieselskapet som forteller de samme dårlige vitsene år etter år. 
Men stemningen snur, for å si det sånn, og det er noe av clouet ved filmen, og litt av årsaken til at den og regissøren har hanket inn priser fra Cannes til Haugesund, og sopte med seg de fem mest prestisjefylte av sorten under årets European Film Awards. 
To av dem gikk til hovedrolleinnehaverne Peter Simonischek og Sandra Hüller, vel fortjent. 
Ingen av dem har vært mye å se på norske kinoer, men de som så Hans-Christian Schmids svært gode «Rekviem» fra 2007 vil kjenne igjen en ti år eldre Hüller. 
Også for rollen i «Rekviem» ble hun behørig priset. 

Som komedie har «Min pappa Toni Erdmann» øyeblikk der gapskratten melder seg. 
Men for det meste er humoren av det tørrvittige slaget, fyrt oppunder av pinlige, vonde, absurde, paradoksale øyeblikk og en handling som stadig går nye veier. 
Det gjør dette til en prisverdig åpen film, både hva angår handling og tematikk. 

Innimellom legger Maren Ade inn noen både vilt underholdende og sviende observasjoner av de privilegerte, vesteuropeiske forretningsfolkenes livsstil, oppførsel og makt i et land som etter overgangen fra kommunisme til kapitalisme fikk nye problemer å stri med, og hvor fattigdommen eksisterer omtrent på konsulentfirmaets dørstokk. 

Gjennom dette, og ved at arbeidet til Ines kan resultere i oppsigelser, tematiserer filmen begrepet forgjengelighet på et overordnet, politisk plan. 
Om noe utgjør en slags ryggrad i fortellingen, er det nettopp forgjengelighet og tap. 
Datteren som ikke viderefører farens humanistiske idealer. 
Livet, som – slik Winifred sier det, handler om å få ting unna, og så, plutselig, er også livet selv unnagjort. 

Opp mot den siste, bitre erkjennelsen holder Maren Ade frem humoren og den tøvete leken som en livbøye for å gjøre vår korte stund på jorden til noe mer enn ørkesløst kav. 

Men først og fremst ser jeg filmen som en langsom innsirkling av, og dybdeboring inn i, en komplisert far-datter-konstellasjon. 
Og som sådan er den en både utsøkt og dypt bevegende studie i hvordan man via maskespill kan la maskene falle. 
Uten å tape ansikt. 
",1
"Hurra for Hakkebakkeskogen!
Når Thorbjørn Egners snart 70 år gamle klassiker nå engang skulle bli film, kunne det ikke vært gjort bedre enn dette. 

Jo visst kan man ønske seg flere nyskrevne eventyr, kinofilmer og teaterstykker for de minste. 
Samtidig må man bare beundre slitestyrken i Thorbjørn Egners muntre og sosialdemokratisk-pedagogiske fortellinger. 
Som sikkerstikk på alle norske teaterhus, er det nesten rart at det ikke finnes flere filmatiseringer enn Ivo Caprinos «Karius og Baktus» fra 1955, en kortversjon av Hakkebakkeskogen av samme filmskaper, og Bente Erichsens «Folk og røvere i Kardemomme by» fra 1988. 

Slik sett er nok også filmatiseringen av «Dyrene i Hakkebakkeskogen» et sikkerstikk. 
Og med Rasmus A. Sivertsen som regissør og Qvisten Animasjon som produsent, havnet Klatremus og vennene hans i de beste hender. 

Qvisten står bak det meste av det som er kommet de siste årene av god, norsk animasjon, fra de nye Flåklypa-filmene via «Knutsen og Ludvigsen og den fæle Rasputin» til filmene om Elias. 
Håndverksmessig er studioet helt på topp, visuelt er det et helt Atlanterhav mellom dem og Disney. 

Deres versjon av Hakkebakkeskogen har knapt et eneste supersøtt dyr. 
To av virkelighetens søteste skapninger, ekornet og pinnsvinet, er her blitt filmens minst søte, den ene kantete og rar, den andre skikkelig stygg. 
Det er i seg selv befriende. 
Og det betyr ikke at dyrene ikke har sjarm. 
De er bare bedårende på en måte som har med personlighet å gjøre. 

Ellers er universet like gjenkjennelig som fortellingen. 
Fornyelsen kommer gjennom Gaute Storaas’ arrangement av Christian Hartmann og Thorbjørn Egners originalmusikk. 
Storaas jazzer den opp på en så funky måte at jeg fra første øyeblikk blir sittende og trampe takten og nesten synge med. 

Animatører og regissør utnytter filmens mulighet for å bikke på kamera og se verden nedenfra og opp, eller fra de små musenes perspektiv. 
Det utnyttes særlig effektfullt i den spennende sekvensen der sorgløse Klatremus og arbeidsomme Morten Skogmus må redde lille Brumlemann, som er tatt til fange av mannen og konen på gården, og får hunden Hannibal i hælene. 

Så om «Dyrene i Hakkebakkeskogen» ikke er nyskapende, er dette en solid produksjon som henvender seg til de små på en både tydelig og inkluderende måte, uten å bli overpedagogisk, belærende eller klissete. 
Solid stemmegivning fra blant andre Stig Henrik Hoff, Ivar Nørve, Steinar Sagen, Frank Kjosås, Nils Jørgen Kaalstad og Wenche Myhre befester inntrykket. 
",1
"Galaktisk krig for en neve dollar
Sterk regi og god action redder svakt manusarbeid, men to tredjedeler av en god film kommer ikke til å holde i lengden. 
«Rogue One» holder i denne omgang. 

I en galakse langt, langt borte finnes det folk vi ikke er blitt kjent med. 
Med «Rogue One» prøver produsentene seg frem med hvordan de best kan fortsette å tjene penger på det rike universet George Lucas har gitt oss. 
Dette er den første filmen som blir frontet som uavhengig av hovedsagaen, men likevel; vi er mellom episode tre og fire og får vite om soldatene som stjal planene til dødsstjernen Luke Skywalker ødelegger i episode fire. 
Og i likhet med «The Force Awakens»: 
Her er mer av det samme. 

Likevel er «Rogue One» noe å glede seg til. 
Tross innsigelser kan det sies at den siste tredjedelen er blant de cinematiske klimaksene som har imponert meg mest i år. 

Regissør Gareth Edwards slår på den samme stortrommen han brukte da han lagde «Godzilla» (2014), med velkoreografert action og fiffige visuelle løsninger. 
I sistnevnte film behandlet han fallskjermhoppere som om det var et maleri av Caravaggio. 

«Rogue One» løftes til noe ekstra severdig nettopp fordi Edwards evner å visualisere følelsen av rom. 
For å si det enkelt: 
Edwards skaper illusjonen av at du er der. 
Når store objekter flyr mot oss så ser de store ut og når et torg skal være klaustrofobisk så er det lite og trangt. 

Den som har sett mange action- og superheltfilmer de siste årene vil forstå hvorfor dette er viktig. 
De siste årene har gitt oss altfor mange sekvenser uten visuell logikk, eller med rask klipping for å skjule at ting ikke ble gjort ordentlig under produksjonen. 
Sergio Leone savnes. 

I «Rogue One» er det flere øyeblikk der de bare flytter kameraet litt i stedet for å klippe. 
Resultatet er verdig applaus, fordi dette lille ekstra tiltaket skaper mere sanntid, som om vi - i et par sekunder - faktisk befinner oss på en fremmed planet selv og er med i et voldsomt angrep. 
Det hjelper at Donnie Yen og Jiang Wen, begge kinesiske filmstjerner, har fremtredende roller i «Rogue One». 
De to er vant til intrikate actionsekvenser, spesielt Yen som har gjort suksess med «Ip Man»-filmene. 

Likevel blir det vanskelig med ukritisk begeistring når veien mot klimakset er så kronglete som det er her. 
Uinspirert dialog og barne-TV-karakterisering gjennomsyrer begynnelsen. 
Det er ment å fungere klarleggende for handlingen, men konsekvensen er at flinke skuespillere som Felicity Jones, Mads Mikkelsen og Forest Whitaker må si følelsene sine høyt i stedet for å vise oss de gjennom faget sitt. 
Kan man ikke bare stole på publikums vilje til å tro på ting? 

Så har filmen en CGI-karakter som kommer til å være en av de mest kontroversielle på lang tid. 
Det finnes dog menneskelige lysglimt: 
Diego Luna tilnærmet seg «Rogue One» med en James Cagney-aktig intensitet, mens Riz Ahmed beviser igjen at han er et stort talent. 
De gjør alle sitt beste for å gi dybde til et plott som sliter med å fortjene vår respekt. 
Det er fordi stort sett hvert eneste sekund handler om å legge opp til de første Star Wars-filmene, noe som gjør at dialogen og karakterenes valg føles fri for konsekvenser, uten den emosjonelle fremdriften som gjorde episode fire og fem til filmhistoriske høydepunkt. 
De ble laget i kjølvannet av Vietnamkrigen og ble rikere av den grunn, mens «Rogue One» er nok en film som strategisk går inn for å fornærme ingen, enten du er i Montana, Bergen eller Montana, USA. 

Dette er kanskje verdens dyktigste håndverkere, men her er det lite annet enn dyktige håndverkere. 
Ikke rart vi allerede nå fortelles at vi bør glede oss til neste film. 
",1
"«Evolution» er både vakker, ekkel og uhyggelig
Like deler fascinerende fabel og skremmende barndomsfantasi, kan dette meget vel bli en kultfilm. 

La det være sagt: 
Selv om «Evolution» har 12-årsgrense og handler om en tiåring, er ikke dette en film jeg vil anbefale for barn. 
Ikke bare er stemningen gjennomgående mørk og foruroligende, her er også nærbilder man med moderne omskriving trygt kan kalle «krevende». 
Og da snakker jeg ikke bare om den avskyelige maten som tilberedes på en spartansk komfyr av en mystisk morsskikkelse. 

Nicolas bor med henne på en øy befolket utelukkende av prepubertale gutter og kvinner kledd i jordfargede klær. 
Men de som av dette forventer en landsens idyll, venter forgjeves. 

Skjønt det mangler ikke på skjønnhet. 
Filmet i et øde, vulkansk område på Lanzarote finner Lucile Hadzihalilovic og Manuel Dacosse – fotografen hennes – så vel karrig skjønnhet til lands som overdådig skjønnhet under vann. 

Vannet står sentralt. 
Av hav er vi kommet, synes å være filmens utgangspunkt. 
Spørsmålet er: hva skal vi bli? 
For på øyen foregår et skrekkelig eksperiment i skjæringspunktet mellom Mengeles medisinske forsøk og forvrengt, feministisk science fiction. 
Samtidig kan det som skjer være en fabel, eller en drøm, eller et hallusinatorisk produkt av maskulin frykt, spunnet rundt spørsmål om kjønn og modning, puberteten som overgangsfase og det å miste kontrollen over egen kropp. 

Her, og i tittelen, ligger også en dulgt og uhellsvanger kommentar, eller fabulering, rundt moderskap og reproduksjon, noe som gjør at filmen til en viss grad knytter an til ikke fullt så forvrengte, feministiske science fictionfortellinger à la det forfattere som Marge Piercy og Margaret Atwood leverte på 1970- og 1980-tallet. 

I så måte fascinerer «Evolution» på flere plan, men blir litt for åpen og gåtefull til helt å fungere som fortelling. 
Av og til balanserer den også hårfint mot pretensiøs avantgardisme, der den esoterisk lukker seg om seg selv og sine ideer snarere enn åpne for undring, meddiktning og en dypere forståelse av handling og tematikk. 
Likevel har filmen en atmosfære, en sugende kraft, tematisk og estetisk; som både fascinerer, fengsler og forferder. 
",1
"«Hacksaw Ridge» balanserer hårfint mellom romantisk helte-epos og krigsporno
Mel Gibson setter alle kluter til for å fortelle den sanne historien om en ganske annerledes krigshelt. 

Hacksaw Ridge var amerikanernes kallenavn på et høydedrag nær Urasoe-Mura på den japanske øyen Okinawa. 

Krigshistorisk et av mange strategiske områder i Stillehavskrigen, topografisk bestående blant annet av en åskam og en loddrett klippe som måtte forseres via en taustige. 

Japanerne holdt høyden ved hjelp av bunkere, et nett av tunneler som skjulte store styrker, samt landskapsmessige fordeler. 
Hacksaw Ridge var, med andre ord, et av andre verdenskrigs mange helveter på jord. 
En dødsfelle. 
Et inferno av rotter og råtnende lik, uoversiktlighet, flammekastere, avrevne kroppsdeler, granater, hvinende kuler og skrikende, sårede soldater. 
I dette kaoset gjorde Desmond Doss en ekstraordinær, livreddende innsats som sanitetssoldat. 
Det bemerkelsesverdige er at han var ubevæpnet. 
Han var, i praksis, en militærnekter som hadde vervet seg. 
Han var også en dypt troende syvendedags adventist. 
Men det var ikke bare troen som hindret ham i å bære gevær. 

I filmen om ham forteller Mel Gibson inngående om hvorfor Doss ble pasifist. 
Og mere til. 
De som kjenner Gibsons filmografi, vet at han gjør det grundig, om enn ikke subtilt. 
Er det noe Gibson ikke kjenner, så er det antydningens kunst. 
For ham er undertekst et fremmedord. 

Resultatet blir temmelig bombastisk, på alle vis, enten det dreier seg om sakte film når følelser skal understrekes, romantikk og smektende strykere, eller slagscenene på Hacksaw Ridge. 
Kjenner man Gibsons filmer, vet man også hvilket forhold han har til blod og gørr, og her tar han det ut til fulle. 
Dermed får man en film som ikke et øyeblikk underslår krigens grusomme realiteter, noe som av og til er helt nødvendig, både som påminnelse og – som her – for å vise rekkevidden av dåden Doss utførte. 
Samtidig beveger dette grusomhetens teater seg farlig nær noe krigspornografisk som muligens også handler om Gibsons tilsynelatende dyrking av eller fascinasjon for blodbad og lidelse; som også var et gjennomgående trekk ved «Braveheart», «Apocalypto» og «The Passion of the Christ». 

De dvelende og intense slagscenene bidrar også å gjøre filmen unødvendig lang, og kan for noen, inkludert meg, virke ganske utmattende. 
Men de er uhyggelig velproduserte, i dobbelt forstand. 
Gibson og fotograf Simon Duggan greier på en og samme tid å fange kaos og enkeltskjebner, adrenalin og angst, smerte og seig utholdenhet. 
Slagscenene lukter ikke, de formelig stinker brent kjøtt, frykt og fortvilelse, død og fordervelse. 

Dermed står de også i besynderlig kontrast til filmen for øvrig. 
Den første timen, som gir glimt inn i Doss sin oppvekst og ungdomstid, har visuelt og fortellerteknisk noe glanset, gammelmodig og sukkersøtt over seg, selv når de skildrer livet med en brutal, alkoholisert far. 

Om man syns Gibson smører tjukt på også i skildringen av Doss, kommer kanskje an på ståsted. 
Helt nøkternt kan det slås fast at Gibson, selv troende katolikk, portretterer ham som en bauta av nestekjærlighet, rettskaffen og ufravikelig gudfryktig, bærende på en bibel som han leser i hver kveld. 
For en mer syndefull, ikke troende som meg, ligger det også en viss romantisering i dette. 
I en scene unnslår ikke Gibson seg for å plassere Doss som en Kristus-figur, svevende mellom en stakkarslig jord og en gloriøs søndagsskole-himmel. 

Gnir man Gibsons pompøse heltedyrking ut av øynene, kan man, litt skyldbetynget kanskje, også se snev av noe nesten patologisk i Doss sine holdninger og handlinger – i hvert fall slik han skildres her. 
Doss’ henter sin overbevisning fra samme kilde som den blinde fanatismen henter næring fra. 
Forskjellen er at i dette tilfellet kom det menneskeheten til gode. 
Og la det være sagt: 
Doss er og blir en helt, samme hva som drev ham. 
Spørsmålet er bare om Mel Gibson kler ham. 
De autentiske klippene på slutten antyder at helten kanskje ville foretrukket en mer nøktern regissør. 
",0
"Ibsens ""Villanden"" i opprørende, moderne versjon
Historien om tenåringsjenten Hedvig har fortsatt kraft og gyldighet, mer enn 130 år etter at stykket hadde premiere på Den Nationale Scene. 

Hva er «sannhet»? 
Er det å fortelle sannheten alltid det beste, eller bør noe forbli skjult for oss, overlatt til livsløgnen for å hegne om lykken? 

Det er spørsmålet Henrik Ibsen reiser i «Villanden». 
Samtidig berører dramaet tema som arv og miljø, blodsbånd og kjærlighetsbånd knyttet via foreldreskap. 
Slik sett er stykket kanskje enda mer aktuelt i dag, med våre nye familieformer og alternative måter å reprodusere oss på. 

For fem år siden skrev og regisserte Simon Stone en moderne, kritikerrost og prisbelønt sceneversjon av «Villanden» for det australske teaterkompaniet Belvoir. 
I sin debut som filmregissør tar han moderniseringen enda noen hakk videre. 
Mye er radikalt omskrevet, settingen så nåtidig at til og med gatekunstneren Banksy nevnes, og den eneste som har beholdt sitt ibsenske navn er Hedvig selv. 
Dermed bør denne versjonen av «Villanden» være interessant både for et publikum som kjenner Ibsens original, og for dem som ikke gjør det. 

På lerretet tas vi med til et landskap som med sine skogkledde åser godt kunne vært norsk. 
Stone nikker nok også litt til dramaets opphav når han gir et par personer norskklingende navn. 
Grosserer Werle er for eksempel blitt til Henry Neilson, en «brukspatron» som idet filmen åpner erklærer at familiens tradisjonsrike sagbruk ikke lenger er lønnsomt og må legges ned, noe som får store konsekvenser for det lille utkantsamfunnet. 

En av dem som blir arbeidsløs er Oliver, gift med Charlotte og far til Hedvig. 

Samtidig kommer Christian, Henrys sønn og Olivers barndomsvenn, hjem for å være forlover når faren gifter seg med sin langt yngre husholderske. 
Som tørrlagt alkoholiker med ekteskapsvansker, får Christian etter hvert problemer, både med alkoholen og med å holde inne sannheten om Hedvigs opphav – en familiehemmelighet som også fikk store konsekvenser for ham. 

Sammen med rolleinnehaver Odessa Young gjør Stone Hedvig til en smart, livlig og selvstendig tenåring som forguder sin far like mye som han forguder henne – formidlet med nydelig innlevelse og presisjon av Young og Ewen Leslie, som spiller Oliver. 

Med nedleggingen av sagbruket som bakteppe, skapes et bilde av klassesamfunnet Ibsen skildret og gjorde til et problem for Olivers alter ego, Hjalmar Ekdal. 
Samtidig etableres en stemning av oppbrudd og gjennomgripende endringer, som både er et forvarsel på hva som skal komme, og som gjør Oliver ekstra sårbar; i tvil som han er på om han overhodet vil få noen ny jobb. 

Mye av grunnen til at dramaet lever så sterkt på lerretet, my tilskrives skuespillerne, de er av ypperste klasse, og leverer deretter. 
Odessa Young er nevnt, hun er bare 17. 
Veteranen Geoffrey Rush, kjent blant annet fra så forskjellige filmer som «Kongens tale» og «Pirates of the Caribbean»-filmene, gjør Henry til en selvopptatt mann med en distansert arroganse. 
Sam Neill, en annen veteran, spiller en annen mann som står Hedvig nær – hennes bestefar. 

Miranda Otto er alltid en nytelse å se, så også her, i rollen som Charlotte. 
Den som likevel overbeviser mest – i tillegg til Young – er Ewen Leslies nyanserike tolkning av Oliver, levert med nærvær og en utadvendt energi hvorfra det likevel siver frem at valg han gjorde, eller tildragelser livet førte ham inn i, gjør han sårbar, eller utsatt, også det på en måte som speiler klasseforskjeller. 

Av og til tas teaterets store følelser med over på lerretet på en måte som truer med å vippe over i det melodramatiske. 
Samtidig er konflikten som skildres dramatisk, især for Hedvig, og Young spiller dramaet ut slik at det river i hjertet. 
Slik også avslutningsscenen med Oliver og Charlotte gjør, i en rå og opprivende skildring av den mannlige stolthetens fallitt, et menneskelig nullpunkt som også kan være et vendepunkt. 
",1
"«A Monster Calls» er filmen barn trenger når de er sinte og lei seg
Dypt rørende om en gutts kamp for å erkjenne smerten i at det han frykter mest kan komme til å skje. 

«Å vite hva som skremmer oss, er å forstå hvem vi virkelig er.» 

Ordene kommer fra den terapeuten Conor trenger aller mest – et tremonster som kommer til ham syv minutter over midnatt. 

Digert, med glødende øyne og stampende føtter, skulle man tro at det var monsteret i seg selv som skremte tolvåringen. 
Men hans største frykt handler ikke om mareritt i søvne. 
Frykten er høyst reell. 
Moren hans er så syk at hun mest sannsynlig kommer til å dø. 

Tremonsteret forteller Conor tre historier. 
Den siste historien må Conor fortelle selv. 
Og den må handle om sannheten han strever sånn med å akseptere. 

«A Monster Calls» kan godt kalles skrekkfilm, men den er skrekkfilm på to plan – ett emosjonelt og ett fortellerteknisk. 
Som fortelling har den også flere elementer fra fantasy enn fra skrekk. 

Tremonsteret låner litt fra Tolkiens «ent», for dem som har lest eller sett «Ringenes Herre», og litt fra «King Kong»; en film Conan også ser i originalversjonen fra 1933. 
Den store gorillaens sårbarhet for menneskenes fiendtlighet korresponderer med den spedbygde guttens sårbarhet overfor en verden han opplever som fiendtlig. 
Han mobbes på skolen. 
Faren har giftet seg på nytt og bor i USA. 
Bestemoren er en streng og ikke akkurat varm omsorgsperson. 
Og mye av det dramatiske som skjer, foregår bak dører som bokstavelig talt holdes lukkes for Conor – imponerende nyanserikt spilt av unge Lewis MacDougall. 

Den odde parallellen mellom King Kong og Conor er bare ett av flere vakre trekk i denne fortellingen, der ingen ting er svart-hvitt. 
Noe monsteret også understreker i de tre historiene, som har form av arketypiske eventyr, men som bryter med den sedvanlige formelen der «det gode» stilles opp mot «det onde». 

Det utfordrende og fine med «A Monster Calls» er at den går inn i det vanskelige feltet der bortforklaringer ikke er mulig og trøst knapt strekker til. 
Den bruker fantasysjangerens virkemidler for helt konkret å vise hvordan Conor opplever at jorden under ham åpner seg, grunnen forsvinner, han prøver å holde sin mor, men mister taket. 

Han knuser og raser. 
Og det er greit. 
Slik også den siste, vanskelige historien, Conors egen erkjennelsen av de vonde, skamfulle tankene, er helt grei. 
Slik kan tremonsteret, i hvert fall for en voksen, sees som Conors underbevissthet, slik den sørger for at han via drømmene jobber seg gjennom kompleksiteten i smerten som ligger foran ham. 

Samtidig holdes Conors perspektiv ganske konsekvent, både mentalt og fra et kamera som i stor grad beveger seg i hans øyehøyde. 
Dermed kan monsteret også fungerer som drøm, som fantasi, som en usynlig hjelper. 
Det gjør også at Sigourney Weavers bestemorsskikkelse blir en anelse forstørret som kantete voksenfigur, mens Felicity Jones som moren har en varm tilstedeværelse. 

Dette er for øvrig en filmatisering av Patrick Ness’ barnebok «Monsteret kommer», som utkom på norsk i 2011. 
Den er fortsatt å få kjøpt, og kan være en fin forberedelse til filmens til tider sterke visualisering av skrekk, sykdom og sorg. 

Når så er sagt, er ikke dette noen film som velter seg i sentimentalitet. 
Tvert imot. 
Den er beundringsverdig nøktern der hvor nøkternhet kreves, uten at det går på bekostning av innlevelsen. 
Tvert imot. 
Kanskje vil ikke absolutt alle gråte mot slutten. 
Men mange vil. 
",1
"I krig og kjærlighet er alt tillatt
Brad Pitt og Marion Cotillard går i krigen for en film som ikke er verdt å kjempe for. 

«Allierte» er så gammeldags at det knapt er til å tro. 
Så vil noen elske den for akkurat det, og for dens utilslørte forsøk på å være en klassisk, romantisk spionthriller i tradisjonen etter «Casablanca». 
Eller snarere: med «Casablanca» smurt utover hele seg. 

Den begynner attpåtil der, i byen Casablanca, i 1942, samme år som Michael Curtiz’ Oscar-vinner kom. 
Og den slutter – dette er ingen spoiler – foran et fly i tåke og regn. 

Men altså. 
Denne gangen er det ikke Humphrey Bogarts Rick Blaine som ankommer den marokkanske byen, det er Brad Pitts Max Vatan, canadisk etterretningsoffiser ute på oppdrag. 
Det skal utføres sammen med den franske motstandskvinnen Marianne Beauséjour (Marion Cotillard). 
For å lure fienden må de utgi seg for å være ektefeller. 

Voilà! 
Søt musikk oppstår! 

Så de reiser til London. 
Gifter seg og føder barn mens bombene regner, og de som ikke detter av lasset i den fødselsscenen, utendørs, mens tyske bombefly og britisk luftvernild flerrer himmelen, har en tålegrense for overkill som jeg bare må beundre. 

Det interessante er hvordan «Allierte» snubler der andre filmer lykkes i å skape autentisitet og riktig tidskoloritt. 
Filmen insisterer så hardt at det føles utstudert og falskt, enten det handler om Cotillards ellers lekre, plettfritt elegante kostymer, eller en elskovsscene i en bil i ørkenen, der piskende sandstorm lyder som et ekko fra eldre tiders erotisk-metaforiske bølgeskum og vaiende greiner. 

I andre halvdel, fra London, blir filmen litt mer interessant idet den tar en ny, dog kanskje ikke uventet dreining. 
Men også her prøves det så hardt at resultatet litt for ofte minner om britiske «’Allo ’Allo», en TV-serie som neppe har vært vist i USA. 
Da ville Robert Zemeckis visst hva han ikke skulle gjøre. 

Skjønt hvem vet? 
Som regissør er Zemeckis like mangfoldig som kvalitetsmessig ustabil. 
Mest kjent for Oscar-vinneren «Forrest Gump» og «Tilbake til fremtiden»-filmene, har han også laget forglemmeligheter innen ulike sjangre. 

Da overrasker det mer at manus er skrevet av Steven Knight, som selv skrev og regisserte «Locke», en av de beste filmene i 2014, og dessuten leverte manus til David Cronenbergs uforglemmelige «Eastern Promises». 
Hvilket gjør det nærliggende å tro at manus kan ha kvaliteter Zemeckis ikke greier å hente ut i sin grunne, overromantiske tilnærming til et stoff som burde ha to i seg til å bli strålende film. 
Umiddelbart tenker jeg på tyske Christian Petzolds «Phoenix», som innenfor en helt annen historie tar opp tilsvarende tematikk rundt krig og kjærlighet, maskespill, svik og tvil. 

Også Petzolds film forholdt seg til tradisjoner, litt Hitchcock og en anelse Brecht. 
Men der «Phoenix» peker ut over sin egen fortelling, lukkes «Allierte» inne i et gammelmodig filmspråk som ikke bare gjør den alderdommelig som film, men som lukker selve fortellingen inne i et avgrenset og derfor uinteressant univers. 

I dette universet blir Pitt og Cotillard mer blikkfang enn mennesker av kjøtt og blod. 
Skjønt ingen skal anklage dem for ikke å forsøke. 
Jeg tviler verken på kjærligheten mellom Max og Marianne, eller smerten som oppstår. 
Så når filmen får ett hjerte mer enn den fortjener, er det takket være dem. 

En fiffighet skal filmen ha kred for. 
I et avgjørende øyeblikk ligger Max på sengen og leser Graham Greenes «The Brighton Rock», et sikkert ikke tilfeldig bokvalg med tematisk gjenklang i filmens handling. 
Greene var selv spion. 
Han unnslapp krigen, men ikke konsekvensene av den. 
Romanens underliggende tema er vanskelige moralske valg. 

Og så er norske Christian Rubeck så vidt å se, i selskapelig passiar med Marianne. 
",0
"Sensuelt fra Brasil
Poetisk om livet slik det utspiller seg for arbeidere på et omreisende rodeo-show. 

«Å gå bak rumpa på en flokk krøtter dagen lang, hva slags liv er det?» 
Det lett foraktfulle spørsmålet ble stilt på en studiereise jeg en gang var på, i et afrikansk land der man ønsket å gjøre nomadestammer fastboende. 

Om regissør Gabriel Mascaro har stilt samme spørsmål, er det med en langt åpnere nysgjerrighet overfor det nomadiske livet til Iremar, den tjukkmagede og elskelige Zé, sjåføren Galega og datteren hennes, Cacá – en nesevis og samtidig sårbar jentunge preget av prepubertet og fars fravær. 

Tilknyttet et omreisende rodeo-show der to ryttere skal få en okse til å gå i bakken ved å dra den i halen, lever også de på sett og vis bak rumpa på en flokk krøtter. 
I Mascaros tilnærmelsesvis 1:1-gjengivelse kan tilværelsen deres umiddelbart virke kummerlig. 

Likevel, og til tross for at Mascaro har bakgrunn som dokumentarist, er dette blitt noe mye mer enn en antropologisk tilnærming til en for de fleste ukjent tilværelse. 

Med lange, ofte distanserte takninger og følsom tilnærming bretter regissøren til side flik etter flik inn til deres verden, et liv levd nærmest side om side med oksene. 
Et liv fullt av dunster, møkk, svette og diesel. 
Og den sjeldne luksusen i en flaske eau de cologne. 

Men livet deres er mer enn vi ser på overflaten. 

Cacá ønsker seg hest. 

Galega har sitt særegne, nattlige danseshow. 

Zé fantaserer kanskje mest om å få tilgang til et kvinnekjønn som ikke bare står til skue i et glanset pornoblad. 

Iremars jobb er å stelle for oksene og klargjøre halene før dyrene slippes inn i ringen. 
Om kvelden syr han Galegas kostymer. 
Drømmen er å bli klesdesigner. 

Mer enn å følge tradisjonelle handlingslinjer og utstuderte plott er det som om filmen bare flyter av gårde, detaljrik, fragmentarisk, ofte humoristisk. 
Samtidig manifesteres det nære forholdet – eller slektskapet – mellom mennesker og dyr, kommersielt og emosjonelt, som kropp og kjøtt, som instinkter og drift. 
Hingsten reagerer umiddelbart, men mekanisk på duften av brunstig hoppe. 
Menneskets reaksjon på godlukt er, lik parfymen, litt mer sofistikert. 

Gjennom Diego Garcías kameralinse står dyrekropper og menneskekropper frem i all sin skulpturelle skjønnhet, av og til nesten surrealistisk, av og til malerisk. 
Som i en scene der de mannlige rodeoarbeiderne dusjer og vasker seg. 
Eller i en lang, sensuell elskovsscene, gjengitt i sanntid og filmet i én lang takning. 
Den må, for å si det litt plumpt, være den vakreste sexscenen som er vist på kino på år og dag. 

Så kan man selvsagt spørre seg hva slags liv disse menneskene faktisk lever. 
For vi aner at drømmene deres kan komme til å forbli uoppfylte. 
At de ikke kommer andre steder enn til de tørre, ødslige utkantene Galegas lastebil fører dem. 
Men med Gabriel Mascaro film har de i hvert fall fått en unik og utsøkt cinematisk hyllest. 
",1
"Å se denne filmen er som å drømme i våken tilstand
«Sovende soldater» er en film man må gå til med åpent sinn og vilje til ikke nødvendigvis å forstå alt. 

De som så «Onkel Boonmee som kan erindre sine tidligere liv», vil huske en mystisk film full av spøkelser og ånder. 
Humoristisk var den også. 
Og vakker. 

Slik sett er det flere fellestrekk mellom den og «Sovende soldater». 
Her skal vi til et landsens sykehus, der soldater legges inn med en sovesykdom ingen kjenner årsaken til. 
Hospitalet var i sin tid skole, og for lenge siden lå det angivelig en kongelig gravplass her. 
Det sies at de kongelige fremdeles utkjemper en krig seg imellom, i det underjordiske. 

Hit kommer 
Jen for å jobbe som frivillig. 
Hun blir kjent med Keng, som har synske evner og kan «se» hvor de sovende soldatene befinner seg. 
Hun blir også venn med Itt, en soldat som våkner av og til, før søvnen igjen tar ham. 

Dette er omtrent det som er av noenlunde streit historie. 
Resten er muligens drøm, eller minnearbeid, eller begge deler, vevd sammen i en blanding av surrealisme og magisk realisme, der også uroen for den politiske situasjonen i Thailand kan anes. 
Så er da også frykt for sensur og egen sikkerhet grunnen til at filmen ennå ikke er vist i regissørens hjemland. 

Weerasethakul bruker deler av hovedrolleinnehaver Jenjira Pongpas Widners historie og minner fra barndommen, vevd sammen med egne minner fra barndomsbyen Khon Kaen, som filmen foregår i. 

Som film inviterer «Sovende soldater» til kontemplasjon og assosiasjon, der man ikke behøver å «forstå» for å nyte det som skjer, eller filmens særmerkede visuelle uttrykk. 
Det er en film som innenfor sin drømmeaktige logikk skaper egne, visuelle drømmebilder – eller minnebilder – i tilskueren, slik også «Onkel Boonmee» gjorde. 
Og vil man, kan man lese ut et budskap om at vi gjennom historien, utviklingen, livet, er knyttet til våre forgjengere. 

Filmen er et norsk/thailandsk samarbeid, og et resultat av Weerasethakuls besøk på festivalen Film fra Sør for tre år siden. 
Her kom han i kontakt med Ingunn Sundelin og Eric Vogel i produksjonsfirmaet Tordenfilm, som har co-produsert filmen med støtte fra Sørfond. 
",1
"Isnende elegant
Årets kanskje mest sofistikerte og oppslukende thriller. 

Den fasjonable galleristen Susan får et bokmanus i posten; en roman skrevet av eksmannen Edward, som hun svek for 20 år siden. 
Gjennom lesningen møter hun seg selv, den hun var, den hun ble og sorgen hun forårsaket. 

Romanen, en blodig thriller, går dypt inn i hevnen anatomi. 
Ved å visualisere handlingen gjennom Susans lesning, vever Tom Ford nåtid, fortid og fiksjon sammen så elegant som kanskje bare en tidligere Gucci-designer kan gjøre det. 
Vi er mange som husker debutfilmen hans, «A Single Man», fra 2009. 

Også denne gangen får Ford hjelp av Abel Korzeniowskis originalmusikk, som bidrar til å trekke filmen inn i landskapet der Hitchcock møter David Lynch. 
Særlig en scene, fra Edwards roman, skaper isnende, kvalmefremkallende frykt. 
Den utspiller seg i en beksvart natt i et øde landskap vest i Texas. 
Vær forberedt. 

Ford komponerer bildene med utsøkt sans for overganger, fargebruk og kontraster. 
Det siste særlig slående i de visuelle ulikhetene mellom de glatte, kalde, nesten monokrone overflatene i Susans liv som kulturell overklasse i Los Angeles, og thrillerens malingsflassede tristesse i et tørt og solsvidd landskap, med en gyllen lød som korresponderer med Susans rødbrune hår. 

Ford kan overflate. 
Noe av kritikken mot «A Single Man» handlet om at det ble for mye overflate. 
Jeg var uenig i den. 
Også i «Nocturnal Animals» er overflaten integrert i handlingen, som et uttrykk for tomhet, for klasse, den eliten Susan en gang ikke ville tilhøre. 
Her holder Ford et speil for oss, i form av tilbakeblikk på to samtaler. 
Den ene etter at barndomsvennene Susan og Edward har møtt hverandre igjen som voksne. 
Den andre mellom Susan og moren, en stiv, kald og perlebehengt overklassefrue, glimrende spilt av Laura Linney i en liten scene som gjennom den briljante castingen av Linney blir en dobbeltspeiling av Susan. 

Gjennom film etter film har Amy Adams vokst frem som en strålende skuespiller, og som Susan gjør hun en av sine beste roller. 
Neddempet, med finstemt mimikk, trekker hun veksler på sin evne til å kombinere hyperelegant og introvert sårbarhet. 
Jake Gyllenhaal har dobbeltrollen som Edward og bokens Tony, og leverer hudløst spill. 

Innimellom serverer Ford små glimt av infam humor, som om han ikke kan dy seg for å sparke de grunneste, grimmeste utslagene av amerikansk kultur i baken. 
For eksempel åpningsvignetten, som leder rett over i Susans galleri. 
",1
"Mørk magi i Amerika
J.K. Rowling og David Yates ruller ut et nytt vegg-til-vegg-teppe av magi og mørke krefter. 
Første film i serien på fem har et uttalt budskap om toleranse og konsekvensene av å leve i frykt og undertrykkelse. 

Boken «Fabeldyr og hvor de er å finne» er en avlegger av Harry Potter-eventyret. 
I den redegjør Salamander Fisle for ulike fabeldyrs liv og levnet, og boken leses både av Harry Potter og hans medelever på Galtvort – der også Fisle i sin tid var elev – og av J. K. Rowlings verdensomspennende fanskare. 

Med filmen, som hun har skrevet manus til, utvides historien til å handle om magizoologen Fisle, som ankommer 1920-tallets New York med en magisk koffert full av levende rariteter de som har lest boken vil kjenne igjen. 

Ikke alle dyrene er like lette å elske, men to skiller seg ut. 
Et pinnedyraktig vesen, en tretryting, og småtlen, en skikkelig rakker av en nebbdyrliknende skapning med forkjærlighet for glitter og stas. 
Lynrask sniker den seg stadig ut av kofferten og forårsaker halloi. 
Slik blir den både en igangsetter for historien, og et sjarmerende muntrasjonsråd i en film som ellers er mørk, komplisert og med noen elementer som er såpass skremmende at foreldre bør vurdere det nøye dersom de tenker å ta med seg niåringer på kino. 

Fisle er en reisende i bevaring av utryddelsestruede fabeldyr, noe som legger en viss miljøpolitisk føring på handlingen. 

Enda mer uttalt og iøynefallende er de politiske signalene i de to samfunnene, eller organisasjonene, som skildres. 

På den ene siden Magical Congress of the United States of America, en sammenslutning av magikere med dyp intoleranse overfor vanlige folk. 
Ideologien, og akronymet – MACUSA – gir uvegerlig assosiasjoner til den kalde krigens mccarthyisme. 
Eller apartheids raselover, for den del. 

På den andre siden har vi et pietistisk kirkesamfunn ledet av en kvinne (Samantha Morton) som har adoptert en haug med barn hun bruker i sin aggressive heksejakt, her i både bokstavelig og metaforisk betydning. 

Parallelt med Fisles ankomst til New York skjer et voldsomt utbrudd fra «noe» som har stor ødeleggelseskraft. 
Slik veves vår venn inn i en kamp på flere plan, der han stifter mer eller mindre hyggelig bekjentskap med den anelsesløse Jacob Kowalski, en vanlig mann som drømmer om å bli baker, MACUSAs eks-spaner Tina Goldstein, hennes tankelesende søster Queenie, samt en litt mer suspekt agent fra MACUSA (Colin Farrell). 

Mye tyder på at flere av dem blir med videre. 
Og at Rowlings kanskje vender tilbake til tidligere temaer. 

Selv har jeg stor sans for bruken av Eddie Redmayne i rollen som Salamander Fisle. 
Redmayne kombinerer britisk gentlemansaktighet med en guttaktig og småsjenert keitethet som først slipper taket når han omgås fabeldyrene. 
Ut av dette kommer en elskelig helt som også får menneskelig appell, noe som trengs i denne dataanimerte effekttbonanzaen der menneskene reduseres til ganske skisseaktige figurer. 

Men siden dette nærmest er for en prolog å regne, vil jeg anta at persongalleriet får mer kjøtt og blod etter hvert. 

Og det skal de ha, dataanimatørene og scenografene. 
De har skapt et vidunderlig 1920-talls New York, skittent så vel som glamorøst, og med muntre nikk til filmhistorien. 

Temaer som toleranse, diskriminering og politisk og menneskelig frykt er et kjent tema i eventyrfilmer, blant annet «X-men». 
I Rowling og Yates univers behandles tematikken på en måte som er såpass krevende at budskapet risikerer å gå de yngste hus forbi i all hurlumheiet. 
Men også her kan det være at filmene bli lettere på labben når universet nå er etablert. 

David Yates regisserte de fire siste Harry Potter-filmene. 
Med ham i førersetet vet man hva man får. 
Slik sett kunne et regissørskifte muligens gitt en annerledes tilnærming til eventyret. 
Det som er nytt denne gangen, er at fansen får et eventyr de ikke kjenner utfallet av – ut over boken Fisle kommer til å skrive. 

Derfor skal det ikke røpes mer enn at det finnes en hovedskurk også her. 
Han dukker ikke opp før helt mot slutten, i en skikkelse som vil få mange voksne til å humre, og muligens glede seg til veien videre. 
",1
"Som far, så sønn
Den japanske mesterregissøren varmer oss igjen med en stillferdig film om familierelasjoner. 
Eller om livet, om du vil. 

De som har fulgt Kore-edas filmer fra uforglemmelige, hjerteskjærende «Nobody Knows», via «Still Walking», til «Som far, så sønn» og fjorårets vidunderlige «Søstre», kjenner igjen så vel tematikk som enkelte skuespillere. 

At Kore-eda ikke gir opp favorittemaet sitt skal vi være glad for. 
Få makter å behandle temaer som familiebånd, tap og desillusjon med slik varme og klokskap, og så mye nennsom humor. 

Døden er ofte en igangsetter i filmene hans, så også nå. 
En aldrende far er død, men vi skjønner fort at han kanskje ikke er særlig savnet, verken av enken eller sine barn. 
Grunnen får vi vite. 
Desto vittigere at sønnen Ryota (Hiroshi Abe) distanserer seg sånn fra ham. 
For bortsett fra at Ryota er forfatter og faren angivelig ikke leste en eneste roman i sitt liv, synes likhetene mellom dem å være større enn forskjellene. 

At Ryota er forfatter, er også en sannhet med modifikasjoner. 
Han skrev en gang en prisvinnende roman. 
Under dekke av å drive forundersøkelser til sin neste bok, jobber han som privatdetektiv, men også her aner vi en aldri så liten livsløgn. 

Mest av alt er han en skilt, umoden mann som sliter med å betale barnebidrag og drømmer om å få familien sin tilbake. 

Med i bildet hører også Ryotas søster Shingo, og deres aldrende, elskelige mor, vidunderlig spilt av henholdsvis Taiyô Yoshizawa og Kirin Kiki – japansk films grand old lady. 

Mer enn å vikle ut et plott, kretser filmen rundt disse menneskene, deres forsøk på å finne sin plass i tilværelsen, slik den nå engang ble, uavhengig av hva de en gang drømte om og ville. 
For mens Ryota synes styrt av et ibsensk «evig eies kun det tapte», velger andre en mer pragmatisk-melankolsk tilnærming til skjebnen og går videre med sine liv. 

Bortsett fra smått fornøyelige scener fra Ryota og makkerens virksomhet som privatdetektiv, er dette en film der samtalen står sentralt. 
Det prates mye, men ikke på Woody Allen-filmenes vis. 
Dette er hverdagssamtaler mellom mennesker som oppleves vidunderlig ekte og nære, og der brå innsikter og slående metaforer plutselig dukker opp. 
De bringer ikke bare visdom med seg, de er også en påminnelse om viktigheten av å lytte årvåkent. 

Som sine forgjengere er «Etter stormen» en enkel film, stillferdig og uten fakter, med en både oppslukende og meditativ virkning. 
Samtidig er den et presist punktnedslag i et universelt og dypt gjenkjennelig tema. 
",1
"Svensk skittenrealisme
Eksisterer det ikke lenger noe proletariat, sa du? 
Ta deg en tur på kino. 

Med Kristian Lundbergs kritikerroste og selvbiografiske roman friskt i minnet, var jeg spent på hvordan Måns Månsson ville overføre fortellingen til lerretet. 

Visuelt er oppgaven løst med et sterkt, slående filmspråk som innimellom minner om østerrikeren Ulrich Seidls tablåliknende tristesse. 
På lerretet fremstår Yarden som en enda mer fremmedgjørende arbeidsplass enn det fantasien kunne frembringe under lesingen av boken. 
Samtidig maner Månssons og fotograf Ita Zbroniec-Zajts tidvis geometriske bilder frem en grell, stålblå skjønnhet som slett ikke estetiserer maktesløsheten, snarere tvert imot, den understrekes. 
Som når arbeiderne i sine kjeledresser beveger seg som bitte små, oransje flekker i et hav av biler kledd i kritthvit beskyttelsesplast. 

Dette er skittenrealisme, i ordets mest opprinnelige form. 

Fortellermessig har Månsson og manusforfatter Sara Nameth skrellet bort mye, muligens litt for mye. 

I det virkelige liv fikk Lundberg en restskatt han ikke greide å betale. 
Etter 30 år som forfatter og litteraturkritiker måtte han søke jobb som biloppstiller på den såkalte Yarden i Malmö havn. 
Det ble en klassereise tilbake til det bundne proletariatet han som fri skribent forlot, noe som legger en ekstra glasur over romanens beskrivelse av arbeidsplass og -oppgaver, forsterket av at han snarere er blitt en klasseløs. 
Han er verken hjemme i kultureliten lenger, eller i middelklassen, eller i arbeiderklassen han nå vender tilbake til på midlertidig basis. 

Disse dimensjonene er fraværende i filmen. 
Lundbergs økonomiske problemer tilskrives dels at han får fyken i avisen fordi han som kritiker har anmeldt sin egen bok, og slaktet den, dels at han ikke kan leve av å skrive poesi. 

Filmen har flere slike tilsnitt av absurd, subtil humor, og de trengs for å lette stemningen, for å si det sånn. 
Som når forfatteren har opplesning for syv enslige sjeler, alle godt voksne damer, som verken har spørsmål eller særlig applaus på lager. 

Som i boken har han en tenåringssønn som forakter ham, og en hund som heter Zlatan. 

Ut over det er han som hovedperson like navnløs og historieløs som han blir straks han som eneste ikke-innvandrer får jobb på Yarden og reduseres til nummer 11811 i arbeidsstokken. 

Med perfekt spill av Anders Mossling i hovedrollen og en dialogfattig, men effektiv fortellerstil får absurditetene her en hardere klang, understreket av et metallisk, industrielt og dunkende lydspor. 

Systemet på arbeidsplassen er uforutsigbart, ydmykende og fremmedgjørende på en måte som uvegerlig må slå innover, inn i enkeltindividets selvbilde. 
Bonuser baserer seg på et angiveri som umuliggjør vennskap og solidaritet. 
Stempler man inn ett sekund for sent, straffes man med lønnstrekk for femten minutters fravær. 

I skildringen av arbeiderklassens livsvilkår kan «Yarden» sammenlignes med Gabriela Pichlers «Spise sove dø» (2012). 
Men der den var energisk, rasende, er Månssons film – på overflaten – nesten renset for opprør. 
Her er vi «aller nederst», og det vi ser, er et taus, resignert, ofte krypende proletariat fratatt all menneskelighet og alle andre valg enn å brøyte seg fremst i lunsjkøen eller bli en sviker. 

Noen publikumsfrier er ikke «Yarden», Månsson er kompromissløs slik. 
Men som innlegg i en politisk debatt er den et sterkt og opprørende dokument om en underklasse som overses, hvis eksistens ofte benektes, men som finnes, her og nå. 
",1
"Språkforskeren redder verden
«Arrival» er en science fiction-film der teknologi og våpen må vike for humanisme. 

I all science fiction finnes det premisser man bare må svelge. 
Romvesener, tidsreiser, hyperavansert og fantasifull teknologi. 
I «Arrival» åpenbares gradvis enda ett, og noen vil ha tyngre for å svelge det enn andre. 
Hva det går i skal ikke røpes her, det ville være ødeleggende for filmopplevelsen. 
Nytt og ubrukt er det ikke. 
Hvor besnærende det er som idé kan diskuteres. 
Men i tilfellet «Arrival» er det i hvert fall besnærende å se hvordan regissør Denis Villeneuve utnytter det fortellermessig og filmatisk. 

Filmen handler, kort fortalt, om at jorden oppsøkes av utenomjordiske vesener. 
Alarm! 

At farkostene deres ser ut som gedigne lakrisbåter, skal jeg la ligge her. 

For å få kontakt med romvesnene og finne ut av ærendet deres henter amerikanske myndigheter inn en fysiker, Ian Donnelly (Jeremy Renners) og en språkekspert – vår heltinne – Louise Banks (Amy Adams). 
Så skulle man tro det var duket for en akademisk kappestrid mellom realfag og humaniora; men nei, de to utviser stor forståelse for hverandres fag, og skal vise seg i stand til å samarbeide tett. 

Filmen åpner med en hjerteskjærende prolog, hvorfra elementer veves videre inn i filmen; kanskje som en sorg, muligens som minnebilder, muligens som nøkler for Louises arbeid. 

Det er ikke dagligkost at teknologien spiller en så underordnet rolle i en science fiction-film, selv om eksemplene finnes. 

Men for lingvister må «Arrival» være både julaften og 17. mai og bursdag på en gang. 
For det utvilsomt mest fascinerende med filmen er hvordan den behandler kommunikasjonens grunnleggende bestanddeler. 
Hva er språkets struktur? 
Hva betyr ordene «de andre» bruker? 
Kan det finnes flere innfallsvinkler til tolkningen av et begrep? 
Finnes det språk som omkonstruerer tid og rom og tenkning? 

Filmen viser også hvordan kultur og politikk legger føringer for tolkning og mulig feiltolkning, både for oss som samfunn og som enkeltindivider. 

Så vil språkforskerne kanskje finne et og annet å sette fingeren på, hva vet jeg. 
Uansett er det ikke dagligkost at faget deres spiller hovedrollen i en underholdningsfilm. 

Og kanskje måtte det en Denis Villeneuve til for å filmatisere Ted Chiangs intrikate novelle «Story of Your Life». 
Som regissør ble Villeneuve kjent utenfor Canada med «Polytechnique», en følsom og feministisk tilnærming til en skolemassakre i Montreal i 1989. 
Han fulgte opp med «Nawals hemmelighet – Incendies», om en mors dramatiske fortid i Midtøsten, basert på Wajdi Mouawads skuespill, som også har vært oppført på Den Nationale Scene. 

Deretter kom «Prisoners» og den fabelaktige thrilleren «Sicario». 
En gullrekke, med andre ord. 

Også her merkes Villeneuves filmatiske klo og følsomhet, selv om filmen ikke er helt uten lyter. 
Blant annet tar den en kanskje uunngåelig, men ikke særlig elegant snarvei for å komprimere Louises møysommelige arbeid med å knekke koden til de utenomjordiskes språk. 

Tilfeldighetene ville at bergenske filmkritikere så «Arrival» samme morgen som vi våknet til Donald Trumps valgseier. 
Gitt den nyvalgte presidentens språkbruk og retorikk, og gitt den politiske alarmberedskapen i deler av verden, ga det filmen et ekstra anstrøk av noe både illevarslende og profetisk. 
For budskapet i «Arrival» handler ikke bare om evnen til å kommunisere med, tolke og forstå de utenomjordiske. 
Det handler også om evnen til og viktigheten av å kommunisere med våre jordiske medmennesker, og om nødvendigheten av verdensomspennende samarbeid. 

Så gjenstår det å se om det er evner som forblir henvist til science fiction i kinomørket. 
",1
"Helt Texas
Her demonstreres noe av den folkelige harmen som brakte Trump til makten. 

Velkommen – eller kanskje ikke – til et nitrist Texas der etterdønningene etter finanskrisen rår. 
Arbeidsløshet, jordbrukskrise, gjeldskrise. 
Mens bankene plyndrer sine kunder, raner brødrene Tanny og Toby banker. 

På andre siden av loven, og snart på jakt etter brødrene, har vi Marcus Hamilton, en Ranger på randen av pensjon, og Alberto Parker, en mann med indiansk bakgrunn som til stadighet må utstå makkerens rasistiske vitsing. 

Vi vet at de fire kommer til å møtes, vi vet bare ikke hvordan, og når. 

Hvis dette låter som en western, er det rett. 
Topografien er her, og ingrediensene, helt ned til et væpnet oppgjør i fjellandskap, like velkjent og gammelt som sjangeren selv. 

Men regissør David Mackenzie er brite, og med den utenforståendes blikk for særegenheter og detaljer konstruerer han en rekke flotte møter mellom da og nå, gammelt og nytt. 
Som i en scene der «våre» bankranere handler og fyller bensin på sin gamle bil mens en cowboy baler med en hest og en blank, ny sportsbil ruller inn i bildet lastet med to aggressive fyrer og tungmetall på full guffe. 
Et vidunderlig lite øyeblikk utgjør de en nærmest tredimensjonal størrelse på lerretet. 

Hvis opplegget også smaker kompisfilm, er det like riktig. 
Mest markert i forholdet mellom Marcus og Alberto, der indianervitsingen legger nok et politisk lag over fortellingen, slik landskapet gjør det, historisk og kulturelt, og de påtrengende veiskiltene som falbyr lån og «gjeldssanering». 

Hos Toby og Tanny handler det mer om søskenkjærlighet, en brødresolidaritet vokst frem i skrinn jord. 
Og når «Hell or High Water» også er en ransfilm, sørger brødrene for at den også der beveger seg i kjent landskap, men på annerledes grunn. 

Mens Ben Foster som Tanny spiller en type rolle vi vet han er god i, får Chris Pine bryne seg på en figur det er godt å se ham i. 
Forholdet mellom brødrene preges av både aggresjon og ulikhet, varme og sorg, samspillet mellom Foster og Pine får frem både nærhet og avstand. 

Med hele settet av amerikanske arketyper maner Mackenzie og skuespillerne frem en lavmælt sørgesang for et fallert Amerika. 
Eller noen av grunnene til at Trump kom til makten, om du vil. 

Det fine er at Mackenzie gjør det på en måte som er enkel uten å bli grunn, og som fremkaller forståelse. 
Pluss at han bruker masse humor, selv om grunntonen av tristesse aldri slipper taket. 

Jeff Bridges er for øvrig strålende som den aldrende Marcus Hamilton. 

Nick Cave står for musikken sammen med Warren Ellis. 
Den er så fin at jeg hadde tålt mye mer. 
",1
"Nostalgisk julekos
Eventyr og realisme ønsker hverandre god jul i traust og trivelig Prøysen-filmatisering. 

Glem alle amerikanske julenisser – kanskje med unntak av Billy Bob Thorntons forfyllede «Bad Santa». 
Fra nå av er det Anders Baasmo Christiansens elskelige nissefar som gjelder. 

Christiansen er strålende i rollen. 

Med «Snekker Andersen og Julenissen» har filmskaperne tatt tak i Alf Prøysens skattede barnebok fra 1957, og bygget fortellingen ut slik at den så vidt holder til en helaftens spillefilm. 

Tro mot Prøysens univers har man beholdt 50-tallskoloritten, noe som legger et betydelig nostalgisk skjær over filmen – på godt og vondt. 
For en som selv var barn da, byr det på hyggelig gjensyn med mors kjoler og husgeråd. 
For barn kan det nok fort virke temmelig eksotisk. 
Muligens for å bøte på dette er familien Andersen ikke bare utstyrt med TV noen år før folk flest fikk fjernsyn, NRK sender også «Tre nøtter til Askepott» ca. 18 år før filmen dukket opp på skjermen. 
Og det opereres med «kalendergaver» flere tiår før det ble vanlig. 

Men kontrafaktiske ubetydeligheter til side. 
Viktigere er det at filmen litt for ofte blir stiv og traust. 
Humørløs er den ikke, men den mangler løssluppen lekenhet. 
Innimellom er det bare nåtidens noe smidigere skuespillerkunst som signaliserer at filmen faktisk ikke er fra slutten av 1950-tallet. 

Det handler altså om Andersen, snekker og familiefar, og hans store forkjærlighet for julen. 
Julenissen især. 
Men bestrebelsene hans for å skape julestemning og agere nisse fører vel så ofte til kluss som til kos. 
Dessuten er det bare lillebror Karl som fortsatt har barnetroen på julenissen i behold. 

Så vil skjebnen at Andersen denne spesielle julen sklir på hålken og kolliderer med selveste nissen. 
De inngår en avtale. 
Snekker Andersen sendes til julenissens familie, julenissen drar hjem til snekkerens. 

Det er filmens vendepunkt på flere plan. 
Først da løses stivheten litt opp og det gis plass til en eventyraktig magi som også ivaretar fortellingens varme. 
Det sørger ellers også Trond Espen Seim for. 
Han gjør snekker Andersen til en riktig likandes kar, tilstedeværende og velmenende, med fint glimt i øyet. 
",0
"Lidenskapsløst om den store lidenskapen
Man velger ikke, sier Michael Nyqvists sjefredaktør Markel, han snakker om kjærligheten og mener det er noe vi får. 
Nettopp valgmulighetene, eller mangelen på dem, er det underliggende temaet i Hjalmar Söderbergs store kjærlighetsroman fra 1912. 

Vi følger Arvid Stjärnblom og Lydia Stille fra deres første møte rundt århundreskiftet til deres siste, en ti års tid senere. 
Mellom disse to møtene ligger ekteskap på hver sin kant, hemmelige gjensyn, utroskap, oppbrudd og kanskje også en kime til frigjørelse på flere plan. 
",0
"Sangerinnen som ikke kunne synge
Leser man om virkelighetens Florence Foster Jenkins, ser man at britiske Stephen Frears tolker historien hennes i en langt mer realistisk ramme enn Xavier Giannoli gjorde i «Marguerite», som nylig gikk på kino. 
Tidsaspektet er riktig, filmen konsentrerer seg om Jenkins siste leveår, 1944, og den berømte konserten hun holdt i Carnegie Hall. 
",1
"Underholdende samfunnssatire
Her er det bare å ty til klisjeene. 
Så derfor: 
Skal du se en zombiefilm i år, skal du se denne. 
«Train to Busan» greier på bemerkelsesverdig vis å forene passe doser zombiegørr, humor, poesi, humanisme og en enkel, men velplassert samfunnskritikk. 
Pakket med energi og action er filmen også intenst spennende og uforutsigbar, selv om store deler foregår på et tog. 
Eller nettopp derfor, gitt togets klaustrofobiske potensial. 
",1
"Lekker ski-pornografi, del 2
Utforkjøringene og stuntene som utføres på ski og snøbrett kan oppsummeres med ett ord: 
Imponerende. 
Eventuelt «sjukt», som vel er den mest gjentatte frasen i filmen. 
Beskrivelsen gjelder enten man selv er erfaren i faget, eller – som meg – ikke har hatt ski på beina på et ukjent antall år. 

Bortsett fra to unntak byr filmen på akkurat det samme som forgjengeren, som kom i 2013. 
Vi følger et knippe ski- og snøbrettkjørere i jakten på stadig nye utfordringer, være seg rekkverk, installasjoner eller stupbratte fjell på ulike steder i blant annet Norge, USA og Japan. 
",1
"Underholdende samfunnssatire
Zombier og hva de gjør med folk på toget. 

Her er det bare å ty til klisjeene. 
Så derfor: 
Skal du se en zombiefilm i år, skal du se denne. 
«Train to Busan» greier på bemerkelsesverdig vis å forene passe doser zombiegørr, humor, poesi, humanisme og en enkel, men velplassert samfunnskritikk. 
Pakket med energi og action er filmen også intenst spennende og uforutsigbar, selv om store deler foregår på et tog. 
Eller nettopp derfor, gitt togets klaustrofobiske potensial. 

Dessuten er den særdeles velspilt, med en strålende liten jente – Soo-an – i sentrum. 
Hun bor hos sin far, en fraværende sådan, han er fraskilt, fondsmegler og arbeidsnarkoman. 

På bursdagen sin insisterer Soo-an på å ta toget fra Seoul til Busan, alene, for å besøke moren, noe faren selvsagt ikke tillater. 
Motstrebende blir han med. 
Da har vi allerede fått de første varslene om at et zombieutbrudd er på gang. 
Uheldigvis rekker en infisert å entre toget før det forlater perrongen. 
Snart er passasjerene i ferd med å forvandles til vaklende, snerrende, blodtørstige beist. 

Dette er Yeon Sang-hos debut som spillefilmregissør, han har tidligere laget animasjonsfilmer, og det merkes. 
Blant annet drar han fine, men ikke overdrevne, estetiske veksler på kontrasten som oppstår mellom det kjølig-effektive og strømlinjeformede samfunnet og det totale, blodige kaoset zombiene forårsaker. 

Men zombiene er ikke målet her, de er middelet i det man kan kalle et kollektivt relasjonsdrama. 
Blant passasjerene blir vi elegant introdusert for høyst forskjellige mennesker, der et knippe etter hvert skiller seg ut og noen følges tettere enn andre. 
Et par – hun gravid, han en muskelbunt av en arbeiderklassehelt. 
To godt voksne søstre. 
En uteliggeraktig figur og en dressmann høyt på strå. 
To ungdommer fra et baseballteam. 

Litt som i «Fluenes herre» får vi demonstrert hvordan de forskjellige reagerer når stadig flere medpassasjerer infiseres, frykten rår og de friske må kjempe for å komme seg unna. 
Eller holde sammen. 
Eller begge deler, alt ettersom. 
Solidaritet og omsorg settes opp mot egoisme, tillit mot mistenksomhet, autoriteter mot underordnede, og etter hvert er det ikke bare zombiene som er de farlige her. 

Regissør Yeon Sang-ho er soleklart antiautoritær og krystallklar hva angår moralen: 
Vi skal ta vare på hverandre. 
Eller, som Leonard Cohen synger i «The Future», en av hans mest dystopiske sanger: 
«Love's the only engine of survival». 
",1
"Lidenskapsløst om den store lidenskapen
Pernilla Augusts film er smellvakker å se på, men som pasjonsdrama mangler den gnisten og de spisse mothakene som må til for å forstå hvilke krefter som er i spill. 

Man velger ikke, sier Michael Nyqvists sjefredaktør Markel, han snakker om kjærligheten og mener det er noe vi får. 
Nettopp valgmulighetene, eller mangelen på dem, er det underliggende temaet i Hjalmar Söderbergs store kjærlighetsroman fra 1912. 

Vi følger Arvid Stjärnblom og Lydia Stille fra deres første møte rundt århundreskiftet til deres siste, en ti års tid senere. 
Mellom disse to møtene ligger ekteskap på hver sin kant, hemmelige gjensyn, utroskap, oppbrudd og kanskje også en kime til frigjørelse på flere plan. 
For samfunnet Söderberg skildrer er ufritt på mange nivåer. 
For arbeidere, ubemidlede og kvinner. 
Kjærligheten mellom Lydia og Arvid kan ikke forløses i ekteskap, Arvids relative fattigdom gjør at han vegrer seg. 
Som kunstnerdatter har også hun lite å forsørge seg med. 
Hun gifter seg derfor med den rike og mye eldre Roslin (Sven Nordin). 
Arvid inngår et bekvemt, men lykkelig ekteskap med datteren til en forretningsmann. 

Datidens stramme konvensjoner får et helt konkret uttrykk i Pernilla Augusts filmatisering, i form av et kvadratisk lerret som på godt og vondt stenger menneskene inne i trange rammer. 
Godt, fordi det synliggjør begrensningene og hovedpersonenes pustebesvær i de borgerlige stuene de bebor, vondt fordi det for ofte hindrer selve filmen, bildene, i å puste. 
Og det er synd, for estetisk er dette en vakker og særdeles gjennomarbeidet film, der scenografi, kostymer og lyssetting ofte går opp i en høyere, malerisk enhet, med bilder jeg griper meg i å ønske at hadde fått dvele litt lenger på lerretet. 

Størst er likevel skuffelsen over hvordan de to elskende er skildret. 
Mens Sverrir Gudnason (Arvid) virker litt for tilbaketrukket og anonym, utstråler Karin Franz Körlof (Lydia) et sterkere nærvær, der spesielt ansiktet hennes har stor gjennomslagskraft. 
Men forholdet mellom dem mangler tekstur. 
De to finner aldri helt tonen og gnisten som trengs for å gjøre lidenskapen synlig og forståelig. 
Særlig fordi tilnærmingen mellom dem består av mange blikk, bevringer og små bevegelser. 
Det kan være fint, følelser og erotikk forsterkes ofte av å tas veldig ned. 
Men her blir det litt for mye minimalisme og litt for lite glød. 

Også som personer, individer, er det noe skisseaktig og uklart ved de to som gjør dem litt for lite interessante, og som heller ikke underbygger den store pasjonen de har for hverandre. 
Det er også synd, for som skikkelse har Lydia noe Nora-aktig ved seg, en bohemsk livstilnærming som kunne vært utforsket mer både menneskelig og innenfor tiden hun lever i. 
Det er som om filmskaperne løfter henne opp som en frihetselskende kvinne – i begynnelsen av filmen gir hun Arvid en liten akvarell der hun på baksiden har skrevet «Ut. 
Jeg vil bort herfra» – for så å slippe henne ned som en lettere ustadig forførerske. 

Dette er tredje filmatisering av Söderbergs roman. 
Den siste kom i 1977 i regi av norske Anja Breien. 
Augusts versjon, med manus av Lone Scherfig, river seg på noen punkter løs fra forelegget. 
Viktigst er skildringen av Dagmar, Arvids bedratte hustru. 
Her er det som om hun springer ut av boksidenes dulgte bortgjemthet og tilraner seg sitt eget liv, i dobbelt forstand. 
Liv Mjönes gjør henne til et vitende, elskende og ytterst sympatisk menneske, langt på vei mer interessant enn Arvid og Lydia. 

Mer enn å dampe av pasjon hviler filmen tungt i en stillfaren og melankolsk romantikk som gjennom nesten to timer blir heller monoton og repetitiv, forsterket av Matti Byes tilbakevendende og ofte illevarslende musikk. 
Men det er også stemninger her, og bilder, som nevnt, som gjør inntrykk og glimtvis beveger. 
",0
"Sangerinnen som ikke kunne synge
Stephen Frears versjon av fenomenet med den tonedøve sangerinnen er en varmere film enn franske «Marguerite». 

Leser man om virkelighetens Florence Foster Jenkins, ser man at britiske Stephen Frears tolker historien hennes i en langt mer realistisk ramme enn Xavier Giannoli gjorde i «Marguerite», som nylig gikk på kino. 
Tidsaspektet er riktig, filmen konsentrerer seg om Jenkins siste leveår, 1944, og den berømte konserten hun holdt i Carnegie Hall. 

Giannoli sa seg inspirert av historien om Jenkins, og utstyrte henne med en ektemann som verken så eller elsket henne. 
Dermed ble seksuell frustrasjon og kjærlighetslengsel forklaringen på hennes tonedøve sangglede og mani for å gestalte svære operatablåer. 
Jeg syntes det var litt stusslig, og har også av den grunn langt mer sans for Stephen Frears fortelling. 
I Hugh Grants skikkelse får vi en ektemann som elsker, tilber og beskytter sin kone, selv om de på grunn av sykdommen hennes lever i en ekteskapelig forordning som også krever sitt av henne. 

Med en opplagt Meryl Streep i hovedrollen får vi dermed en varmere, morsommere og ømmere film, der humoren ikke går på bekostning av en eksentrisk kvinne det er lett, for ikke å si lettvint å le av, som den overdådigheten av fakter og manglende selvinnsikt hun er. 
Her ligger sårheten like under overflaten, men av andre grunner enn i «Marguerite». 

For fire år siden hadde Hege Schøyen en scenefremføring der hun agerte Jenkins, med Jan Martin Johnsen i rollen som akkompagnatøren hennes, Cosmé McMoon, som Simon Helberg gir en småvittig tolkning av i filmen. 

Stephen Frears balanserer hårfint mellom komedie og melodrama. 
Akkurat det siste ville nok Jenkins likt. 
Filmen er enkel, men også elskelig, også det i tråd med sin hovedperson. 
For faktum er at hun i sin samtid ble ledd ut, men også elsket. 
Noe Frears film gir en plausibel forklaring på. 
",1
"Lekker ski-pornografi, del 2
Lekkert filmet og energisk lydlagt, følger «Supervention 2» i forgjengerens spektakulære skispor. 

Utforkjøringene og stuntene som utføres på ski og snøbrett kan oppsummeres med ett ord: 
Imponerende. 
Eventuelt «sjukt», som vel er den mest gjentatte frasen i filmen. 
Beskrivelsen gjelder enten man selv er erfaren i faget, eller – som meg – ikke har hatt ski på beina på et ukjent antall år. 

Bortsett fra to unntak byr filmen på akkurat det samme som forgjengeren, som kom i 2013. 
Vi følger et knippe ski- og snøbrettkjørere i jakten på stadig nye utfordringer, være seg rekkverk, installasjoner eller stupbratte fjell på ulike steder i blant annet Norge, USA og Japan. 

Det ene unntaket er at filmskaperne i mengden dristige menn denne gangen har gitt plass til tre unge kvinner. 
Tiril Sjåstad Christiansen, som var eneste jente i forrige film, Linn Cecilie Mæhlum og Anja Alme Gardli. 
Betegnende nok utviser de en langt større ydmykhet enn flesteparten av mennene, bortsett fra Aksel Lund Svindal. 
«Den som ikke er nervøs, juger,» sier han. 

Svindal er også hovedpersonen i det lille som er av fortelling i filmen. 
Han følges mens han trener seg opp etter skaden i akillessenene, soper med seg syv verdenscupseire, for så å falle og skade korsbånd og menisk i Kitzbühel i januar i år. 

Dermed tar filmen opp noe av det jeg savnet sist – faren for skader, og faren for skred, sistnevnte ved at turene til noen av toppene tas sammen med erfarne tindeveiledere. 

Som dokumentar er også dette en beretning om nytelse, mestring og snøglede. 
Også denne gangen velter filmen seg ekstatisk i fantastisk natur og spektakulære utforkjøringer og stunts som ikke bare viser utøvernes dristighet, ferdigheter og spenst, men øker forståelsen for sportens utfordringer og fascinasjonskraft. 
Blant utøverne favner den en erfaren pioner som Terje Håkonsen, som i en alder av 42 fortsatt elsker den lekne basingen, til stortalentet Marcus Kleveland på 17. 

Men også denne gangen svekkes filmen av en innforståtthet, noe internt, som svekker dens verdi som dokumentar. 
Som sist savner jeg at filmskaperne koster på seg noen problemstillinger og et knippe informative fakta som kan øke opplevelsen og kunnskapen for oss som befinner oss utenfor miljøet. 
Særlig fordi filmen ellers er så påkostet og proff, rent filmatisk og visuelt, med panoreringer som trigger høydeskrekken for dem som sliter med slikt, og samtidig byr på rent fabelaktige naturopplevelser i kinosetet. 

Samtidig krever det en særegen dedikasjon for å holde interessen oppe fra fjelltopp til fjelltopp og rekkverk til rekkverk gjennom 1 time og 40 minutter. 
",1
"Kunsten å holde igjen
Filmanmeldelse: 
Overlevelsesdrama møter bromance møter Doktor Proktors magiske prompepulver. 

Hank (Paul Dano) er skipbrudden på en øde øy, iallfall tilsynelatende. 
I motsetning til Robinson Crusoe og Tom Hanks-karakteren i «Cast Away» har han imidlertid ingen praktiske overlevelsesevner. 
Da minner han mer om en karakter fisket ut av en Erlend Loe-roman, for eksempel «L» (1999) eller «Doppler» (2004). 
Menn som stikker til skogs eller til en øde øy i Polynesia når det røyner på. 

Idet Hank er i ferd med å knytte løkken rundt halsen og ta farvel med denne verdens jammerdal, får han imidlertid øye på et lik som skyller opp på stranden. 
Og her må kinogjengeren vær så god å bli med på leken om dette skal fungere som film: 
Ettersom liket produserer en jevn, kraftig flatulens, lar Hank det stå til. 
Han setter seg skrevs over ryggen og propellerer over bølgetoppene, som om den døde kroppen var en vannskuter. 

Rare greier? 
Vel, rarere skal det bli. 

For et vennskap innledes. 
Mellom en livstrett skipbrudden og et lik som egner seg til det meste. 
Manny (Daniel Radcliffe), som det snakkende liket kaller seg, kan brukes som rifle, øks, vannfontene, flammeblåser, fyrstikker og kompass. 
Ja, du leste riktig. 
Du tror det ikke før du ser det. 

Og like viktig: liket som sjelesørger og samtalepartner. 
Ettersom Manny er død har han paradoksalt nok et våkent blikk, han ser alt fra den andre siden. 
Slik utforskes daddy issues, ensomhet, den umulige kjærligheten og tabuer knyttet til flatulens og masturbasjon – med dialektikken død-levende som guidende prinsipp. 
Tro om ikke dette livet er verdt å leve likevel? 

Både Daniel Radcliffe og Paul Dano må berømmes for at de gir liv til et umake vennepar. 
Den lett ironiske tilnærmingen redder et forelegg som kunne kollapset i hendene på noen som har mer å bevise. 
Skryt også til filmskaperne Daniel Kwan og Daniel Scheinert («The Daniels») for et ytterst originalt manuskript, som knar på overlevelsesdramaet og bromancen og gir legeringen en makaber, surrealistisk overhaling. 

Om resultatet er mest subversivt, barnslig eller perverst – er ikke alltid like greit å avgjøre. 
Men filmen er iallfall litt av alt. 
Et overskuddshorn, der galskapen og humøret smitter. 

Sikkert er det også at The Daniels, ellers kjent for sine musikkvideoer, har latt seg inspirere av duoen Spike Jonze og Charlie Kaufman. 
I begge tilfeller snakker vi om filmer som kommenterer sine egne fortellergrep. 
I en av de utallige montasjesekvensene gjør for eksempel teksten i musikken oppmerksom på at vi nå iakttar en montasje. 

Resultatet er en visuelt leken og selvrefererende film, som likevel dingler litt uferdig mellom komedien og dramaet. 
Funny? 
Ja visst, men også litt for insisterende weird. 
Noen ganger kunne jeg ønsket meg en noe mer tilkneppet og måteholden tilnærming. 

Som Hank forklarer Manny i en av scenene: 
Noen ganger kan være en god idé å holde igjen. 
Enten det gjelder luft i magen eller tanker i hodet, så er det ikke alt som skal ut – der og da. 
",1
"Med «Valkyrien» får TV-seerne en original og underholdende rapport fra undergrunns-Oslo
Bergenseren Erik Richter Strand har laget en serie som behandler dystopien på en frisk og annerledes måte. 

Tenk deg vaktmester Narvestad, bare mye smartere, atskillig gærnere, ansatt som teknisk ansvarlig i Beredskapsavdelingen i Oslo kommune og dessuten konspirasjonsteoretiker med egen blogg og følgeskare. 
Omtrent der har du Leif – en godt sammenskrudd skikkelse som Pål Sverre Hagen gjør til en like deler fryktinngytende og komisk figur. 

«Valkyrien» handler om mye, blant annet besettelse. 
Den konstant belærende trikseren og fikseren Leif, med sin paranoide og maniske tro på dommedagsprofetier sprunget ut av klimakrise, kapitalisme og modernitet. 
Legen Ravn (Sven Nordin), med sin fortvilte kamp for å redde konen og sykehuskollegaen Vilma, som er livstruende syk. 
Og Vilmas egen besettelse av forskningen som har gjort henne syk. 

Leif og Ravn finner sammen på et ganske så usannsynlig sted – i de tomme, underjordiske tilfluktsrommene og flere kilometer lange tunnelsystemet knyttet til Oslos T-bane. 
En arena Leif har et like heftig eiendomsforhold til som Narvestad har til borettslaget sitt. 

Hit søker Ravn for i hemmelighet å forske frem en kur for konen, noe Universitetssykehuset, der han jobber, ikke tillater ham. 

Da Teo, uheldig raner og enkel sjel, havner i fanget deres med en anselig mengde millioner som må hvitvaskes, organiserer Leif en undergrunnsklinikk i lokalene. 
Her tar Ravn og kollega Unn imot pasienter som av ulike grunner ikke kan eller vil benytte seg av det ordinære helsevesenet. 

Ravns forskning glir etter hvert over i noe man litt odiøst kan kalle medisinsk eksperimentering, og der etiske grenser krysses i det godes tjeneste. 
Slik, og sammen med andre hendelser, drives «Valkyrien» inn i et lende som låner mye fra dystopisk science fiction, litt fra pandemifilm og noe fra tradisjonell politikrim. 
Pluss en god dash karakterdrevet, psykologisk drama. 

Konsekvensen er at «Valkyrien» innimellom spriker i alle retninger. 
Likevel greier regissør Erik Richter Strand å sy det hele sammen. 
Det skyldes blant annet at han synes å operere med tungen i kinnet på et vis som gjør at serien ikke får det humørløse, selvhøytidelige preget norske serier ofte får. 
Absurde situasjoner og masse tørrvittig komikk veksler med dypt alvor og enkle, men reflekterte og nyanserte problemstillinger rundt spørsmål som løgnens nødvendighet og konsekvenser, legemiddelindustriens kynisme og forskningens pris. 

Det latterlighetens skjær som hviler over Leif punkteres på snedig vis ved at utlegningene hans, isolert sett, er helt plausible, ofte presise beskrivelser av hvor sårbare vi er, eller har gjort oss, i vårt moderne, høyteknologiske samfunn. 

Det tilsynelatende retningsløse, ganske sære, rare og lite konsise kan virke forvirrende, og kanskje føre til at seere detter av underveis. 
Selv måtte jeg kaste mange av notatene jeg gjorde etter de første episodene, de viste seg å ikke holde stikk. 
For etter hvert viser det seg at serien så avgjort skal et sted, og da to episoder gjensto var jeg hektet og vilt nysgjerrig på hvor «Valkyrien» ville ende. 

Både metaforisk, fortellermessig og visuelt er det et genialt trekk å spille serien inn i det underjordiske Oslo. 
Sammen med et gjennomgående lekkert fotoarbeid gir det «Valkyrien» et stilig, skittent og tidvis metallisk preg som fint kontrasterer det lyse, sterile sykehusmiljøet den også beveger seg i. 

Pål Sverre Hagen gjør sin kanskje beste rolle på lenge, Sven Nordin like så. 
Skuespillerne gjør i det hele tatt en utmerket jobb, være seg Pia Halvorsen som Vilma, Mikkel Bratt Silset som Teo, Ellen Birgitte Winther som Unn, Laila Goody som sjeflege eller Ameli Isungset Agbota som Vilmas datter Siv. 
Ingen ting skurrer på noe hold. 
Hos alle balanserer spillestilen nydelig mellom komikk og tragedie, varm humanisme og patologisk pessimisme. 

Serien er utviklet av regissør Erik Richter Strand, basert på en idé av Thomas S. Torjussen, Lars Gudmestad og Simen Svale Skogsrud. 
De bør snarest sette seg ned og tenke ut flere ideer. 
«Valkyrien» er ikke så gjennomgripende original og frekk som «Kampen for tilværelsen», i den grad de to kan sammenlignes. 
Men innen sin sjanger er dette et friskt, annerledes og underholdende tilskudd til norsk TV-drama. 

De to første av i alt åtte episoder vises søndag 1. januar. 
",1
"«Snøfall» byr på spenning og magi for hele familien
NRKs nye adventskalender har alt som skal til for å gjøre nedtellingen til julaften eventyrlig for både store og små. 

Historien om Selma fra VU og nissene i Snøfall er kanskje ikke overvettes original. 
Men tilsatt de riktige dosene hjertevarme, idyll, konflikt og skumlerier, er dette blitt en velfungerende eventyrblanding. 

Mye av sjarmen sørger 11 år gamle Siri Skjeggedal for i hovedrollen som Selma. 
Her er det bare å ønske et nytt norsk naturtalent velkommen. 
Med nyansert spill og en voldsom tilstedeværelse makter hun å uttrykke alt som bor av sammensatte følelser i den foreldreløse jenten. 

Selmas mor og far døde i en ulykke da hun var tre år gammel. 
I påvente av en fosterfamilie ble hun og hunden Casper plassert hos nabodamen Ruth (Kjersti Elvik). 

Så gikk årene, selv om verken Ruth eller Selma kan sies å være spesielt fornøyd med situasjonen. 
Ruth er et strengt petimeter. 
Selma savner en familie, og er dessuten et ensomt og litt annerledes barn. 
I hvert fall til blokken hun bor i får ny vaktmester, Kjell (Håvard Lilleheie). 
For han har en sønn, Håkon – fabelaktig spilt av Even Aakre. 
Og veslevoksne, snodige Håkon er på sitt vis også litt annerledes. 

Skildringen av Ruth har fått en del fosterforeldre til å reagere. 
Det kan jeg for så vidt forstå. 
Men både Ruth og Selmas tilværelse i VU (Verden Utenfor) skildres på en måte som gir klare signaler om at dette er langt fra realisme. 
Tydelige og forseggjorte grep, særlig med kostymer og produksjonsdesign, forteller at VU er et karikert, litterært univers. 
Fargepaletten i VU kunne vært hentet fra den svenske filmskaperens Roy Andersons fargeskrin, gråblå og kjølig som den er, spilt ut på en bakgrunn av strenge, stiliserte fasader og interiør. 
Unntakene er det rotete antikvariatet som Ruth arver og som skal by på overraskelser, og Selma selv, som skiller seg ut med rød paraply og genser, og flokete hår. 

Klærne Ruth går med bæres knapt av noen voksne i dag, det står en dåm av fortid rundt henne. 
Det tar heller ikke lang tid før vi skjønner at hun slett ikke er slem, bare en ensom og på bunnen usikker dame som har mistet kontakten med sitt barnlige jeg og som kompenserer med å prøve å ha full kontroll. 

Dessuten; bare fem minutter inn i første episode tas vi med til den eventyrlige nissebyen Snøfall, og idet episoden toner ut, skjønner vi at Selma tilhører nisseverdenen. 

Med sine små, mørke trehus og varmt opplyste vinduer utgjør Snøfall en livlig kontrast til den strenge blokkbebyggelsen i VU. 
Her snakker vi skikkelig landsbyidyll med småskalaproduksjon av det meste, og der det vrimler av nissebarn med vakre navn som Pil, Tindre og Dunkel. 
Og rundt dem: blide, varme voksne. 
Fremfor alt julenissen selv – Julius, spilt med pondus og humør av Trond Høvik. 
Men også i dette universet av varme og lek, magi og fantasi, fins det noen som skiller seg ut. 
Og ikke alle er like snille. 
Det gjelder særlig julenissens sekretær, Ole Winter, en fint tegnet figur som Vidar Magnussen utstyrer med så vel mørke som komiske valører. 

Manusforfatterne har åpenbart latt seg inspirere av kjente eventyr og fantasyfortellinger. 
Litt Narnia, litt Astrid Lindgren, og det fungerer helt fint. 
Også her finnes møbler, om ikke klesskap, som åpner opp for en annen verden. 
Også i evigmørke, snødekte Snøfall finnes det en lys og sommerlig tilværelse utenfor porten, med eplehager, enger og en elv, pluss en mørk og farlig skog der onde krefter skjuler seg, farlige nok til å sette hele tilværelsen i Snøfall i fare. 
Og dermed hele julen. 

Ikke alle de drøyt 20 minutter lange episodene byr på like mye spenning, litt fyllstoff må det bli i en serie som aldersmessig skal favne ganske vidt og strekke seg over 24. episoder. 
Men basert på tolv episoder fremstår helheten som et solid laget, velspilt og godt fortalt juleeventyr som også voksne kan la seg fenge av. 
Og bra er det, for innimellom blir det såpass skummelt at i hvert fall de minste nok kan trenge en armkrok å krype inn i. 

Sørg dessuten for å ha nybakte hveteboller på lur, dere kommer til å bli skikkelig sultne på akkurat det. 
",1
"Darth Vader er tilbake
«Rogue One: A Star Wars Story» er den første av flere nye frittstående Star Wars- filmer fra Lucasfilm og Disney. 
Den forteller historien om hva som skjedde før den aller første filmen i serien «Star Wars lV: A New Hope» som kom i 1977. 

Jyn Erso (Felicity Jones) har måttet klare seg selv store deler av livet. 
Hun har vært ganske likegyldig til motstandsbevegelsen og frihetskampene. 
Da hennes far (Mads Mikkelsen), som har vært tvunget til å jobbe for Imperiet med å bygge Dødsstjernen sender henne en hemmelig beskjed, dras hun imidlertid motvillig inn i kampen. 

Filmen har fin flyt, og føles og ser ut som en riktig «Star Wars»-film. 
Nydelige bilder og passe nostalgi i form av kjente romskip, uniformer og våpen. 
CGI-teknologi er brukt for å gjenskape to av de gamle skuespillerne, men her er teknologien ikke bra nok. 
Heldigvis er de ikke med så mye at det ødelegger helhetsinntrykket. 

Ellers byr filmen på interessante karakterer, og vi får et gjensyn med Darth Vader, som vil glede alle fans. 
Han er også den eneste som får svingt litt med lyssabelen, og kunne med fordel fått større plass i filmen. 

Alt i alt, er dette en bedre film enn den forrige, «Star Wars: The Force Awakens», og vil garantert glede gamle og nye fans. 
",1
"Livet, døden og Årabrot
Kristiansanderen André Løyning har laget en musikkdokumentar som handler om noe mer enn bare musikk. 

Kjetil Nernes har fått vite at han snart skal dø. 
Kreftbeskjeden kommer mens han er på øving med Årabrot. 
Når samtalen med sykehuset er over, legger han på telefonen, går tilbake til bandet og spiller i fire timer til. 
For Nernes er det aldri noen tvil om hva han må gjøre: lage mer musikk. 

Dette er bakgrunnshistorien som hever debutfilmen til André Løyning – journalist, fotograf og blogger fra Kristiansand – over gjengse dokumentarer om rockband og plateinnspillinger. 
I ""Cocks & Crosses – Musikken som ikke ville dø"" står det bokstavelig talt om livet. 

Løyning har betalt for filmprosjektet av egen lomme. 
Men han har skaffet seg tilliten til Kjetil Nernes og hans kone Karin Park, og dét er i denne sammenhengen langt mer verdifullt enn et romslig budsjett. 
Med kameraet sitt får Løyning følge de to hjemme på kjøkkenet, i platestudio og på turné. 
Det meste av dette er helt udramatiske greier, men gis nerve av historien Nernes og Park har å fortelle. 

Noen viktige spørsmål blir stående ubesvart. 
Paret bor i et gammelt svensk misjonshus og blir intervjuet under et bilde av Jesus. 
Men religion er aldri et tema. 
Nernes spiller inn hos legendariske Steve Albini i Chicago og har den renommerte kunstrockeren Stephen O'Malley på besøk. 
Men Løyning forteller oss aldri hvem disse folkene er. 
Bare litegrann mer kontekst ville ha gjort filmen mye mer tilgjengelig for alle som ikke vet hvem Årabrot er. 

Men selvsagt gjør det inntrykk når en mann fester blikket i kameraet og forteller hvordan det føles å skulle dø. 
Og selvsagt blir man oppløftet av å se den samme mannen svett og brølende på en scene bare et par år senere. 
André Løynings første film er kanskje ikke perfekt, men den sier en hel del om livet og hva som gjør det verdt å holde ut. 

""Cocks & Crosses – Musikken som ikke ville dø"" blir vist på Kristiansand kino onsdag denne uken. 
Etter filmen spiller Årabrot på Teateret. 
",1
"Kunsten å skape et univers
USA 2016 

Regi: 
Anthony Russo, Joe Russo 

Manus: 
Christopher Markus, Stephen McFeely 

Skuespillere: Chris Evans, Robert Downey Jr., Scarlett Johansson, Sebastian Stan, Anthony Mackie, Don Cheadle, Jeremy Renner, Chadwick Boseman, Paul Bettany, Elizabeth Olsen, Paul Rudd, Emily VanCamp, Frank Grillo, Martin Freeman, William Hurt, Daniel Brühl 

Musikk: 
Henry Jackman 

Aldersgrense: 
12 år** 

Sammenligningen er uunngåelig. 
For bare noen uker siden barket DC-universets største navn sammen i «Batman v Superman: 
Dawn of Justice». 
Nå gjør flesteparten av Marvels Avengers det samme i «Captain America: Civil War». 
Og grunnen til stridighetene er den samme: 
Vanlige mennesker er redde fordi superheltene gjør like mye skade som nytte i sin evig pågående kamp for å redde jorden. 
Iron Man (Robert Downey Jr.) leder heltene som er villige til å la FN ta styringen, Captain America (Chris Evans) leder dem som heller vil være uavhengige. 
Først blir det diskusjoner, så blir det slåssing. 

Verken «Batman v Superman» eller «Civil War» får noe særlig ut av pratingen, men begge har flere ganske spektakulære kampscener. 
Så er da også deres viktigste attraksjon svarene på det alle 12 år gamle gutter spør seg selv: 
Er det mulig for Batman å vinne over Superman? 
Hvem er egentlig sterkest av Iron Man og Captain America? 

«Civil War» er hakket mindre selvhøytidelig enn «Batman v Superman». 
Samtidig lider begge under av å måtte klemme inn alt for mange karakterer og handlingstråder som skal lede frem til neste storfilm. 
Men det er kanskje bare slik det må bli. 
Her bygger man tross alt universer. 
",1
"Nerdenes hevn
Barnefilmfestivalen er i gang. 
Våre anmeldere har anmeldt åtte av filmene på programmet. 
""Little Gangster"" får terningkast 5. 

""Little Gangster"" 

Nederland 2015 

Aldersgrense: 9 år +** 

Nederland er som vanlig godt representert på Barnefilmfestivalen. 
Og ""Little Gangster"" er, med sin allalder-vennlige humor og sitt humanistiske budskap, på mange måter typisk for det vi har lært oss å forvente derfra. 

""En kul far er sterk og har tatoveringer,"" mener Rik. 
Dessverre er ikke hans egen revisorfar kul i det hele tatt. 
Han er veik og klønete og har teite briller. 
Selv ungene i nabolaget erter ham. 
Men når de to flytter til en annen by, griper Rik sjansen til å starte på nytt: 
Han får alle til å tro at pappa er en knallhard, italiensk mafiaboss. 
Og selv blir han gangsterynglingen ingen tør å kødde med. 
Spørsmålet er bare hvor lenge Rik kan holde bløffen gående. 

Selv om mobbetematikken er seriøs nok, dveler ""Little Gangster"" aldri ved det vonde. 
I stedet holder den et friskt tempo og en lettbent tone. 
Alle referansene til amerikansk mafiafilm – Rik finner inspirasjon i en ""Goodfellas""-aktig sak han har spilt inn fra TV – gir dessuten voksne seere noe ekstra å humre over. 
Så får det heller være at slapstick-humoren sikkert kan bli i bløteste laget for enkelte. 
Det er tross alt ikke ofte vi ser mer vellagede, underholdende og ikke-belærende ""budskapsfilmer"" enn dette. 

Anmeldt av: 
Roy Søbstad 

Blomstene og biene og Jack 

**""Jack bestiller en lillebror"" 

Nederland 2015 

Egnethet: 
6 år** Jack vokser opp med to mødre i et livlig bohemsk miljø. 
Alt han savner, er en lillebror. 
Kaninen han får til åtteårsdagen gjør bare ikke samme nytten. 
Så snart han er blitt forklart hvordan barn kommer til verden – man trenger en mann som kan levere det de voksne kaller ""willies"" – bestemmer derfor handlekraftige Jack seg for å ordne det selv: 
Han begynner å lete etter villige donorer på nettet. 

Ja, det virker i utgangspunktet bekymringsfullt at en åtte år gammel gutt skal oppsøke fremmede menn han finner via en app. 
Heldigvis er de Jack treffer av den harmløse sorten. 
Denne nederlandske filmen er dessuten såpass gla'-anarkistisk i hele sin ånd, at man antakelig bare må ta dens minst politiske korrekte sider på kjøpet. 

Superhelter, slanking, vannskrekk, kjendiserier, forelskelse, vennskap, forsvunne kjæledyr og et knippe genuint underlige voksenpersoner: 
""Jack bestiller en bror"" handler litt om alt sammen. 
Filmen rekker aldri å bli kjedelig, for å si det sånn. 
På samme tid er den befriende avslappet i sin fremstilling av Jacks likekjønnede foreldre. 
Men akkurat hva de minste kinogjengerne vil ha lært om dette med blomstene og biene etter å ha sett den, er sannelig ikke godt å si. 

Anmeldt av: 
Roy Søbstad 

Små barn med stort ansvar 

**""Hjemme alene"" 

Tyskland/Vitenam 2016 

Aldersgrense: 9 år +** 

Nei, dette er ikke en av de filmene hvor Macaulay Culkin herjer med dumme innbruddstyver. 
Barna i denne tyske ""Hjemme alene""-varianten – eller var det ""Alene hjemme""? 
– har langt mer alvorlige ting å stri med. 

Mens moren tar seg av familiesaker i Vietnam, sitter 11 år gamle Linh (Lynn Dortschack) med alt ansvar hjemme i Berlin. 
Den pliktoppfyllende jentungen passer på lillesøsteren sin og gjør morens jobb i take away-restauranten. 
Og aller viktigst: 
Hun holder ordningen skjult for myndighetene. 
Hvis den skulle bli avslørt, kan de tre se langt etter en gjenforening. 

Mens vietnameserne setter familien foran alt, gjør de stort sett ikke annet enn å krangle hjemme hos Pauline (Lisa Bahati Wihstutz). 
Sånn sett er det kanskje ikke så rart at Pauline nærmest tvinger inn hos de to jentene som bor for seg selv i naboblokken. 

Den er fortalt på enkelt og liketil vis, denne lille historien fra det multikulturelle Europa. 
Enkelte sekvenser som ikke helt finner balansen mellom humor, alvor og troverdighet, oppveies av andre som er både søte og rørende. 
Og de sentrale skuespillerne – Lynn med sitt alvorlige, intelligente ansikt og Lisa med sitt åpne, sårbare – er lette å tro på og lette å like. 

Anmeldt av: 
Roy Søbstad 

Noen å bry seg om 

Frankrike/Belgia 2015 

Egnethet: 9 år +** 

Pappaen til Cathy er litt av en luring. 
Til 10-årsdagen hennes, for eksempel, kommer han med et egg. 
Og når egget klekkes, får Cathy problemer. 
Andungen tror nemlig at Cathys venninne Margaux er moren hans. 
Og Margaux sitter i rullestol, og er selv avhengig av å ha noen til å passe på seg. 
Likevel, de skal raskt knytte bånd til hverandre, Cathy, Margaux og andungen. 

Det kan godt hende at denne belgiske familiefilmen vil virke stillestående på noen som er vokst opp med Cartoon Network og den slags. 
Andre vil glede seg over nettopp dens ettertenksomme uttrykk. 
Selv når ting blir dramatiske – det umake trekløveret legger etter hvert på rømmen med foreldre og politi i hælene – klarer ""Trekkfugler"" å unngå alt som minner om hysteri. 
Tonen forblir like jordnær, tempoet like avmålt og musikken like elegant. 
Og alt sammen er slik for å bygge opp under det som til syvende og sist er en fortelling om å ta vare på hverandre. 

Når også skuespillerprestasjonene over hele linjen står til troende – ikke minst fra den lille gule sjarmøren av en andunge – skal det et hardt hjerte til for ikke å bli sittende igjen med varme følelser. 
Dette er en film å se sammen med noen man bryr seg om. 

Anmeldt av: 
Roy Søbstad 

Skummelt å overnatte 

**""Siv sover seg bort"" 

SVERIGE 2016 

Aldersgrense: 7 år** 

«Siv sover seg bort» er basert på Pija Lindenbaums bok med samme navn, og handler om Siv (7) som bor alene med faren i en liten by i Sverige. 
En dag begynner det en ny jente i klassen. 
Hun er veldig annerledes med sitt krøllete røde hår, nydelige røde kåpe og eksotiske navn, Cericia. 

Hun er verdensvant og veslevoksen og kommer fra Stockholm. 
Og da hun inviterer Siv til sin aller første overnatting, kan ikke Siv si nei. 
Selv om det virker litt skummelt. 
Men overnattingen blir ikke helt som hun hadde tenkt. 

Alt er annerledes enn hjemme. 
Maten, foreldrene, møblene, lukter og lyder. 
Cericia har en rar, gammel bestemor og en diger, skummel hund. 
I tillegg oppdager Siv at hennes nye venninne er ganske så bortskjemt, og det byr på sine utfordringer for Siv som egentlig er ganske sjenert. 
Da Siv våkner midt på natten og oppdager at Cericia er borte, vil hun bare hjem. 
Men Cericia har tatt lappen med farens telefonnummer. 
Hva skal hun gjøre? 
Fantasien settes i sving, og natten blir til et magisk eventyr. 

Filmen er sjarmerende og velspilt. 
Den formidler på en fin og underholdende måte hvor vanskelig det kan være å sove borte første gangen, og både barn og voksne kan kjenne seg igjen i dette. 

Anmeldt av Cathrine Sordal 

Nydelig om vennskap 

**""The New Kid"" 

Frankrike 2015 

Aldersgrense: 
11 år+ 
** 

Benoit (Réphaël Ghrenassia) har akkurat flyttet fra en mindre by nord i Frankrike til Paris. 
Han er imidlertid litt sjenert og pariserne er ikke akkurat vennlige mot ham, så etter hans første uke på skolen har han fremdeles ingen venner. 
De populære guttene, ledet an av Charles, er direkte ufine og mobber alle som ikke er som dem. 
Men selv om det er mange som ikke liker hvordan de oppfører seg, er det ingen som tør å gjøre noe med det. 

Skal han endre seg for å passe inn, eller skal han tørre å være seg selv og finne sin egen gjeng? 
For å gjøre det hele enda mer komplisert forelsker han seg i den nye, svenske jenta Johanna. 
For å prøve å bli mer populær tar han onkelens råd og inviterer hele klassen til fest. 

«The New Kid» («Le Noveau») er Rudi Rosenbergs første spillefilm som regissør, som skuespiller har han en rekke filmer bak seg. 
Og etter denne debuten kan man bare håpe at han lager flere filmer. 

For den er nydelig, sjarmerende, rørende og ikke minst veldig morsom. 
Skuespillerne er et funn, og leverer med både troverdighet og sjarm. 
Temaet er viktig, og fortelles på en original måte og gir oss en smart og forfriskende løsning på et vanskelig problem. 
Det er ikke alltid lykken er å være populær. 

TERNINGKAST: 
5 Anmeldt av: 
Cathrine Sordal 

Danmarks lille superhelt 

**""Antboy 3"" 

Danmark/Tyskland 2016 

Aldersgrense: 9 år+** 

Danmarks første og så vidt jeg vet eneste superhelt, er tilbake for tredje og muligens siste gang. 
Pelle, eller Antboy, har i det siste begynt å lure på om det å være superhelt er så veldig stas. 
Han har egentlig lyst til å gjøre andre og mer vanlige ting som andre på hans alder driver med, som å være sammen med kjæresten Ida (Amalie Kruse Jensen). 

Men da det plutselig dukker opp en ny superhelt i Middellund, og hans verste fiende superskurken Loppen slipper ut av mentalsykehuset, må han omfavne sin superheltside igjen. 

I tillegg dukker det også opp en ny skurk i Paprika Steens («Festen», Adams æbler») skikkelse. 
Hun spiller Alicia Dufort som nå leder Exofarms, og Antboy må finne ut hva hun planlegger og stoppe henne før det er for sent. 

Filmene om Antboy er basert på boktrilogien med samme navn av Kenneth Bøgh Andersen. 
Filmene har fått noe blandede kritiske mottakelser, men de har blitt godt mottatt av publikum. 
«Antboy 2: 
Revenge of the Red Fury» stakk av med publikumsprisen under Barnefilmfestivalen i fjor, og den tredje vil nok også falle i smak hos de yngre publikummerne. 

Filmen er underholdende med både spenning og humor, og selv om den låner fra de fleste andre superheltfilmene på markedet, har den likevel sitt eget uttrykk. 

TERNINGKAST: 
4 Anmeldt av: 
Cathrine Sordal 

Inspirerende fra Gaza 

**""The Idol"" 

Palestina 2015 

Aldersgrense: 6 år+** 

Den to ganger Oscar-nominerte regissøren Hany Abu-Assad har laget nok en film om livet i Palestina. 
Denne gangen er filmen basert på den sanne historien om bryllupssangeren og flyktningen, Mohammad Assaf, som vant arabisk Idol i 2013. 
Historien starter med Mohammad (10) og hans 12 år gamle søster Nour, som ikke er redd for noe eller noen. 
Hun er overbevist om at brorens vakre stemme kommer til å endre verden, og hun bruker all sin tid og energi på å få bandet til å øve mest mulig. 
Det er vanskelig siden ikke de har ordentlige instrumenter, men Nour finner en løsning på dette også. 

Uten å røpe for mye, opplever Mohammad en tragedie, men han gir aldri opp, og da han er 23 år, gjør han alt han kan for å rømme fra Gaza til Egypt for å delta i Idol. 

Filmen er en varm beretning fra virkeligheten om å følge sine drømmer, om vennskap og om søskenkjærlighet. 
Filmen er både morsom, underholdende, rørende, trist og ikke minst inspirerende. 
Den gir også et tankevekkende innblikk i hvordan barn lever andre steder i verden. 
Og hvordan barn, uansett leveforhold, har en helt egen evne til å overkomme utfordringer og finne glede i de minste ting. 
Skuespillerne, spesielt barna, er fantastiske og filmen treffer akkurat der den skal. 

TERNINGKAST: 
5 Anmeldt av: 
Cathrine Sordal 
",1
"Vakker og skremmende
Filmen oppleves sannferdig. 
Og skremmende. 

Johanna er midt i kveldsstellet når hun hører en bil kjøre inn på gårdsplassen . 
Den gamle damen skjønner med en gang hva som holder på å skje. 
Hun går inn på soverommet, vekker ektemannen og sier «Han er her!». 
Men før de har rukket å komme seg ut, hører de det single i glass og ser flammene slå opp fra første etasje. 

Alle sørlendinger over en viss alder og alle som har lest Gaute Heivolls roman «Før jeg brenner ned» (2010), kjenner historien «Pyromanen» er basert på. 
På forsommeren 1978 var Finsland en bygd preget av frykt. 
I over en måned hadde noen satt fyr på forlatte hus og løer. 
Nå var det bare et tidsspørsmål før liv ville gå tapt. 
Den siste ubegripelige tvisten kom da gjerningsmannen viste seg å være brannsjefens sønn. 
Han hadde selv deltatt i slukningsarbeidene. 

Regissør Erik Skjoldbjærg («Insomnia», «NOKAS«) og forfatter Bjørn Olaf Johannessen (som sist skrev manus til Wim Wenders' «Every Thing Will Be Fine«) har utelatt det selvbiografiske elementet fra Heivolls bok. 
Og de har ikke, slik man godt kunne ha gjort, prøvd å lage en thriller ut av den. 
I stedet er «Pyromanen» blitt et fascinerende psykologisk portrett av en uutgrunnelig person. 
Dag er den unge mannen som kjører alene langs skogsbilveiene mens jevnaldringene er på fest . 
Han er den greie, skoleflinke gutten som prøver å imponere jentene med barnslige triks og higer etter farens anerkjennende blikk der han står og slukker brannen han selv har startet. 
Trond Nilssen, som tidligere har hatt mindre roller i filmer som «Kongen av Bastøy», spiller ut Dags indre uro med øynene. 
Og det er en bemerkelsesverdig prestasjon: 
Vi tror på ham selv om vi ikke forstår ham. 

Filmen er ikke fri for anakronismer. 
I et ellers nitidig gjenskapt 70-tallsunivers — innlevd og norsk, fjernt fra alt som minner om opphøyd «Mad Men»-estetikk - blir det rart at Dag hører på Honningbarna. 
Noen vil sikkert også reagere på at kun Agnes Kittelsen og Henrik Rafaelsen snakker sørlandsk. 
Slike detaljer er likevel lette å glemme etter hvert som filmen øker i intensitet. 
Når det panikkslagne skriket fra en kvinne blander seg med lyden av bensin som antennes, får «Pyromanen» nesten karakter av å være en skrekkfilm. 
Og Skjoldbjærg har et godt øye for brannens dunkle tiltrekningskraft. 
De orange flammene som strekker seg mot en gråblå himmel, røyken som siver over morgenkalde gressbakker: 
Det blir grufullt vakre bilder av slikt. 

Johanna og mannen unnslapp flammene den natten for nærmere 40 år siden. 
Og den første som møtte dem utenfor huset, var brannsjefens sønn. 

Om det var slik det faktisk skjedde, spiller ikke så stor rolle. 
Det viktige er at filmen - enten man velger å se den som et lokalt tidsbilde eller en studie i utenforskap - oppleves sannferdig. 
Og det gjør «Pyromanen». 
",1
"Sex og hemmeligheter
Tirsdag starter Filmfest UNG, og våre anmelddere har kikket på et lite utvalg. 
Les anmeldelsene av Don't Call me Son, Flocken og Mellow Mud her. 

**Brasil 2016 

Regi og manus: 
Anna Muylaert 

Skuespillere: 
Naomi Nero, Daniel Botelho, Dani Nefussi, Matheus Nachtergaele, Lais Dias** 

Aldersgrense: 
12 år/ Egnethet: 
14 år+ 

Tenåringen Pierre utforsker sin egen identitet og seksualitet. 
Han tiltrekkes av både jenter og gutter, og i smug kler han seg i jenteklær og sminker seg. 
Men siden han spiller i band kommer han unna med sin androgyne fremtoning. 
Han bor sammen med moren og lillesøsteren, faren er død. 
Men så en dag står politiet på døren, og livet hans blir snudd på hodet. 

Han får nemlig vite at han ble kidnappet fra sykehuset som baby, og hans egentlige familie har aldri gitt opp håpet om å finne ham. 
Kvinnen han trodde var moren blir fengslet, og han tvinges til å flytte inn med sine nye foreldre og sin nye lillebror. 
De er velstående og opptatt av materielle ting, og å opprettholde en fasade. 
Pierre sliter derfor veldig med at de vil ikle ham pene skjorter og blazere. 
Han vil jo helst gå i kjole. 

Den prisvinnende brasilianske manusforfatteren og regissøren, Anna Muylaert («The Second Mother») har igjen laget en film som utforsker familiedynamikker, seksualitet og ulike sosiale klasser. 
Hun får mest ut av sine unge skuespillere, mens de voksne blir noe stive og kunstige. 
Filmen starter veldig sterkt, men flater litt ut etter hvert. 
Jeg savner blant annet et møte mellom Pierre og kvinnen han i 17 år trodde var hans mor. 
Likevel er det totalt sett en sterk og severdig film. 

Anmeldt av: 
Cathrine Sordal 

Alene mot alle 

Sverige 2015 

Regi: 
Beata Gårdeler 

Skuespillere: 
Fatime Azemi, John Risto, Eva Melander 

Aldersgrense ikke oppgitt** 

Jennifer bærer på noe vondt bak masken av mutt tenåringstrass. 
Men det er først når hun forteller hemmeligheten sin – at hun er blitt voldtatt av skolekameraten Alexander – de virkelige problemene hennes begynner. 
Ingen vil tro på henne. 
Alle tar det for gitt at hun lyver. 
Og når det lille, tett sammenknyttede nordsvenske samfunnet først har valgt side i saken, kan ingenting få dem til å endre oppfatning. 
I stedet øker bare deres forakt for outsideren Jennifer. 

Denne historien blir ekstra brutal fordi den fortelles på så nøkternt vis. 
Selve overgrepet får vi aldri se. 
Men vi får se alt som følger etterpå: de intenst ubehagelige avhørene, utfrysingen på fotballbanen og i svømmehallen, hvordan bygdedyret vokser seg stort og stygt gjennom sosiale medier. 
Og ingenting virker noen gang overdrevet eller overspilt – hvert eneste ukjente navn på rollelisten hadde tvert i mot fortjent en pris for innsatsen de leverer – bare dirrende, forstemmende troverdig. 

""Guldbagge""-vinneren ""Flocken"" er, som det går frem av beskrivelsen, alt annet enn en ""feelgood""-film. 
Å se den føles mest av alt som å bli sparket i magen. 
Og aller hardest rammer avslutningsteksten: 
""Inspirert av sanne hendelser."" 

Anmeldt av: 
Roy Søbstad 

Filmperle fra Latvia 

**Mellow Mud 

Latvia 2016 

Regi og manus: 
Renārs Vimba 

Skuespillere: 
Elina Vaska, Andzejs Janis Lilientals, Edgars Samitis, Zane Jancevska, Ruta Birgere 

Aldersgrense: 
15 år+ 
** 

17 år gamle Raya (Elina Vaska) og lillebroren Robis (Andzejs Lilientals) bor på landsbygda i Latvia sammen med en bestemor som ikke akkurat er av den varme og kjærlige typen. 
Sosialarbeideren sier de ikke har noe valg. 
Det er enten bestemoren eller barnehjem, så da bestemoren dør skjuler de det for å kunne holde sammen og fortsette å bo i huset. 

Moren deres har forlatt dem og reist til London, og de begynner å lure på om hun noen gang kommer hjem igjen. 
De har verken penger eller muligheter, men da det arrangeres en språkkonkurranse hvor premien er en billett til London, øyner Raya et lite håp. 
Hun vil finne moren og overtale henne til å komme tilbake. 

«Mellow Mud», som vant Krystallbjørnen under årets filmfestival i Berlin, er regissør og manusforfatter Renārs Vimbas første spillefilm. 
Og det er ikke mye han kunne ha gjort bedre. 
Det samme kan sies om debuten til hovedrolleinnehaver Elina Vaska. 
Hun formidler alle Rayas tøffe opplevelser og kompliserte følelser, som følelsen av å være forlatt, ansvarsfølelsen for broren, og sin første forelskelse på en naturlig, troverdig og gripende måte. 
Filmfotograf Arnar Thor Thorissons naturalistiske, visuelle uttrykk er også svært virkningsfullt. 
En nydelig, sterk og gripende film. 

Terningkast: 
5 Anmeldt av: 
Cathrine Sordal 
",1
"Gud mot menneske
Regi: Zack Snyder 

Manus: David S. Goyer, Zack Snyder 

Skuespillere: 
Ben Affleck, Henry Cavill, Amy Adams, Jeffrey Dean Morgan, Jason Momoa, Gal Gadot, Jesse Eisenberg, Michael Shannon, Holly Hunter, Jeremy Irons, Laurence Fishburne 

Aldersgrense: 
12 år 

Zack Snyder er ikke en regissør av den smålåtne typen. 
Filmene hans, som blant andre teller «300» og «Watchmen», er like overlessede og utmattende alle som én. 
Og med «Batman v Superman: 
Dawn of Justice» har han overgått seg selv. 

Den sentrale konflikten står — som tittelen så ryddig opplyser om - mellom DC-universets to aller største navn: 
Den angstbiterske vigilanten Batman (Ben Affleck) og den prektige, gudelignende Superman (Henry Cavill). 
Men siden dette altså er en Zack Snyder-film - og atpåtil en som er ment å bygge bro mellom hans egen «Man of Steel», Christopher Nolans Batman-trilogi og neste års «Justice League: 
Part One» - har den også et utall andre karakterer og handlingstråder vi må forholde oss til. 
Man rekker å kjenne hjernen gå varm en god stund før Lex Luthor (Jesse Eisenberg) slipper løs dommedagsmonsteret, for å si det sånn. 

Men bortsett fra at dette monsteret er en heller generisk CGI-kreasjon, er det liten grunn til å tro at verdens fanboys vil bli skuffet. 
«Batman v Superman: 
Dawn of Justice» er to og en halv time med intelligente, muskuløse og visuelt slående nerderier. 
Er det først en overveldende kinoopplevelse du vil ha, er det bare å komme denne veien. 
",1
"Grekerne er tilbake
Regi: 
Kirk Jones 

Manus: Nia Vardalos 

Skuespillere: John Corbett, Nia Vardalos, Elena Kampouris, Alex Wolff, Ian Gomez, Drew Riedstra 

Aldersgrense: 
Tillatt for alle 

Den mest høylytte, eksentriske og ikke minst intense familien som noen gang har vært på lerretet, Portokalos-familien, er tilbake. 
Vi ble først kjent med den greske familien i 2002 i «My Big Fat Greek Wedding». 
Den handlet stort sett om Toula (Nia Vardalos) som skjulte seg bak buskete øyebryn og stygge briller, før hun møtte ikke-greske Ian (John Corbett) som trakk henne ut av skallet og som, etter mye motstand fra hennes familie, endelig fikk gifte seg med henne. 

«My Big Fat Greek Wedding 2» er nesten samme film om igjen 

Mange år er gått, og de lever fremdeles vegg i vegg med Toulas familie, men har nå også en tenåringsdatter i opprør å takle. 
Og da faren til Toula finner ut at ekteskapsbeviset aldri ble underskrevet og at han egentlig har levd i synd i over 50 år, holder det ikke med litt vinduspuss (som han ellers bruker til å fikse det meste). 
Nei, det eneste som kan redde situasjonen og familien er enda et gresk bryllup. 

«My Big Fat Greek Wedding 2» er nesten samme film om igjen, med noen få nye tilskudd. 
Den har noen sjarmerende og morsomme scener innimellom, men den er veldig overdreven og overspilt og komikken blir ofte krampaktig. 
Det som kunne ha vært veldig morsomt, blir derfor i stedet ganske kleint. 
Var du fan av den første filmen vil du nok like denne også, men for min del ble dette som å tygge på inntørket baklava — vanskelig å svelge. 
",0
"En av årets mest besettende filmopplevelser
Spotlight, Corn Island og Carol får terningkast 5, mens A Bigger Splash og 10 Cloverfield Lane får mer lunkne mottakelser. 
Her er ukas filmanmeldelser. 

Regi: 
Tom McCarthy 

Skuespillere: Rachel McAdams, Michael Keaton, Mark Ruffalo, Stanley Tucci, Liev Schreiber, Brian D'arcy James** 

Aldersgrense: 
Tillatt for alle 

Det er merkelig at gravende journalistikk kan gjøre seg så godt på film. 
Årets store Oscar-overraskelse – vinner av både beste film og beste originalmanus – viser stort sett mennesker som snakker med hverandre. 
De sitter i møter, de tar telefoner, de banker på dører og de leter i arkiver. 
Navnene er mange og detaljnivået stort. 
Når vi som ser på blir revet med – og etter hvert til og med grepet – av noe slikt, sier det mye om hvor vellaget ""Spotlight"" er. 
Det sier også sitt om filmens tema. 

I 2001 begynner Spotlight, The Boston Globe sin redaksjon for gravesaker, å undersøke om Den katolske kirken har dysset ned en overgrepssak. 
Snart oppdager de et mønster: 
Prester som forgriper seg på små barn – det er mange av dem og de går helst etter gutter fra ressurssvake hjem – blir ikke avskjediget eller straffet, de blir bare flyttet fra sogn til sogn. 
Og hele Boston vet om det. 
Kirken er rett og slett for mektig til at noen har turt å blande seg inn. 

Vi vet at det hele skal ende med en av de største skandalene i vår tid. 
Solid ensembleskuespill, grundig historiefortelling og vissheten om dette faktisk har skjedd, gjør at ""Spotlight"" likevel blir en av årets mest besettende filmopplevelser. 

Anmeldt av: 
Roy Søbstad 

Sex og død ved bassengkanten 

**""A Bigger Splash"" 

Regi: 
Luca Guadagnino 

Skuespillere: 
Tilda Swinton, Ralph Fiennes, Dakota Johnson, Matthias Schoenaerts 

Aldersgrense: 
12 år** 

Rockestjernen Marianne (Tilda Swinton) har mistet stemmen. 
For å komme til hektene igjen, legger hun og kjæresten Paul (Matthias Schoenaerts) ferien til en avsidesliggende del av Sicilia. 
Men idyllen tar brått slutt i det Mariannes eks Harry (Ralph Fiennes) dukker opp. 
Harry har nemlig ikke bare med seg sin Lolita-aktige datter Penelope (Dakota Johnson), men også sine uoppgjorte følelser for Marianne. 
Dermed er det duket for ladet atmosfære ved bassengkanten. 

Det er vanskelig å tenke seg ""A Bigger Splash"" uten Ralph Fiennes. 
I en film hvor fremdriften er så som så, er det hans nesten maniske innsats – Harry oppfører seg som festens midtpunkt selv når det ikke er fest – som tilfører sårt tiltrengt energi. 
Enten man lar seg sjarmere eller irritere: 
Det er en skuespillerprestasjon som fascinerer i all sin løssluppenhet. 

Velspilt og estetisk tiltalende som ""A Bigger Splash"" er, tøyer den likevel seerens tålmodighet. 
Den har ikke nok dybde til å bli et fullgodt karakterdrama og den er ikke spennende nok til å fungere som erotisk thriller. 
Plottets siste ironiske twist – disse privilegerte menneskene kan visst slippe unna med hva som helst – kommer dessuten i seneste laget og mangler punch. 

Anmeldt av: 
Roy Søbstad 

Kjærlighet mellom to kvinner 

Regi: 
Todd Haynes 

Skuespillere: Rooney Mara, Cate Blanchett, Sarah Paulson, Kyle Chandler 

Aldersgrense: 
Tillatt for alle** 

«Carol» er basert på romanen «The Price of Salt» fra 1952 av Patricia Highsmith, som hun ga ut under pseudonymet Claire Morgan for kjærlighet mellom samme kjønn på 50-tallet var et skandaløst tema. 
Therese Belivet (Rooney Mara) er ikke lykkelig, verken i jobben eller i privatlivet. 
Hun drømmer om noe mer, hun vet bare ikke helt hva. 
Så en dag ser hun Carol (Cate Blanchett). 
Det blir et intenst første møte. 
Begge virker som fanget i hverandres blikk. 
De trekkes mot hverandre. 

Carol er sofistikert og moden i forhold til Therese, og har allerede hatt et forhold til en annen kvinne. 

Hun står imidlertid midt i en bitter skilsmisseprosess, og er redd for at ektemannen skal få enda en grunn til å ta fra henne deres fire år gamle datter. 
Men skal hun fortsette å leve i en løgn for å ikke miste datteren, eller skal hun være åpen og ærlig om hva hun er og hvem hun er? 

I USA har filmen fått aldersgrense R (17), i Norge er den tillatt for alle. 
Jeg anbefaler et sted midt imellom. 
Den passer ikke for barn. 
Men for ungdom og voksne er det en vakker og rørende film, som sier veldig mye selv om den har sparsommelig dialog, og som viser kraften i diskrete berøringer og hemmelige, intense blikk. 
Filmen mottok seks Oscar-nominasjoner, blant annet for beste kvinnelige hovedrolle og birolle. 

Anmeldt av: 
Cathrine Sordal 

Nervepirrende 

""10 Cloverfield Lane"" 

Regi: 
Dan Trachtenberg 

Skuespillere: Mary Elizabeth Winstead, John Goodman, John Gallagher Jr. 

Aldersgrense: 12 årFilmen «10 Cloverfield Lane» er Dan Trachtenbergs regidebut, men J. J. Abrams har helt klart holdt ham i hånden underveis som filmens produsent. 
Filmprosjektet, som startet under tittelen «The Cellar» og så «Valencia», utviklet seg til å bli en slags slektning til filmen «Cloverfield» fra 2008, men det er ikke en direkte oppfølger. 

Michelle (Mary Elizabeth Winstead) forlater forloveden sin av uvisse grunner, og legger ut på en kjøretur. 
På veien havner hun i en ulykke, og da hun våkner oppdager hun at hun er fanget i en underjordisk bunker. 
Howard (John Goodman), mannen som har stengt henne inne, sier at han har reddet henne fra et kjemisk angrep som har skjedd i verden utenfor, og at de derfor aldri må finne på å åpne døren til utsiden. 
Hun vet ikke hva hun skal tro. 
Hva er egentlig sannheten? 

Mer kan jeg ikke si uten å røpe for mye, og det er overraskelsesmomentet filmen hovedsakelig er bygd opp på. 
I første delen av filmen funker dette svært bra, mest på grunn av John Goodmans urovekkende tilstedeværelse, men også fordi karakterene ikke er endimensjonale. 
Siste del av filmen er jeg ikke like imponert over, men alt i alt er det en vellaget og nervepirrende film som stort sett treffer der den skal. 

Terningkast: 
4 Anmeldt av: 
Cathrine Sordal 

Alle burde burde unne seg en slik opplevelse i blant 

**""Corn Island"" 

Regi: 
George Ovashvili 

Skuespillere: 
Ilyas Salman, Mariam Buturishvili, Irakli Samushia, Tamer Levent 

Aldersgrense: 9 år** 

Den gamle bonden drar båten sin i land på øya midt i elven. 
Han tråkker på jorden, siler den mellom fingrene og tar til og med litt av den i munnen. 
Neste gang han kommer, har han med seg redskaper og materialer til å bygge en liten hytte. 
Snart får bonden selskap av barnebarnet sitt, en jente på vei inn i puberteten, og begynner å plante mais. 
Her skal de arbeide sommeren gjennom. 
Verden virker langt unna. 

Hele ""Corn Island"" utspiller seg på det kanskje 50 meter lange jordstykket av en øy. 
Den har knapt noen musikk og kanskje 20 replikker til sammen. 
Dette er en film hvor hovedpersonene tar seg tid til å ligge på ryggen og bare se på fuglene som flyr forbi. 
Men når noe dramatisk først skjer, føles det desto viktigere. 

Verden skal komme nærmere, nemlig. 
Bonden og jenta hører noen ganger skyting fra bredden, noen ganger passerer skulende soldater i båt. 
""Det er et farlig sted dere har valgt,"" advarer et abkhazisk befal. 
Han er på leting etter en såret georgier. 
Ingenting er likevel farligere enn naturkreftene. 

Å se ""Corn Island"" er som å bli fortalt en fabel. 
Den er like usentimental som den er enkel, like tidløs som den er klisjéfri. 
Alle burde burde unne seg en slik opplevelse i blant. 

Anmeldt av: 
Roy Søbstad 
",1
"Bak lukkede dører
Mustang: 
Bak lukkede dører 

DRAMA 

Tyrkia/Frankrike/Tyskland 2015 

Regi: 
Deniz Gamze Ergüven 

Manus: Alice Winocour, Deniz Gamze Ergüven 

Skuespillere: Gunes Nezihe Sensoy, Doga Zeynep Doguslu, Tugba Sunguroglu, Elit Iscan, Ilayda Akdogan, Nihal Koldas, Ayberk Pekcan, Serife Kara, Suzanne Marrot, Aynur Komecoglu, Sevval Aydin, Enes Surum 

Musikk: 
Warren Ellis 

Aldersgrense: 9 år 

Fem søstre blir oppdratt av sin bestemor og onkel ved den tyrkiske svartehavskysten et sted. 
Livet er bekymringsløst og godt helt til den dagen jentene — som alle er i, eller nærmer seg, tenårene - blir vel løsslupne i sin omgang med de lokale guttene. 
Da monterer onkel sprinkler for vinduene og bestemor setter i gang intensiv opplæring på kjøkkenet. 
Snart skal søstrene bli giftet bort én etter én. 

Oscar-nominerte «Mustang» er nydelig i sine skildringer av jenteflokkens fnisete, fortrolige, naturlig kroppslige verden. 
Mange av scenene kunne like gjerne ha utspilt seg i norske barnerom. 
Spillet er dessuten uanstrengt, bildene er vakre og musikken - av Nick Caves høyre hånd, fiolinisten Warren Ellis - er med på å gi filmen en melankolsk, til tider nesten drømmeaktig atmosfære. 
Noen komiske episoder får det tragiske til å føles desto vondere. 

Samtidig kan man alltids lure på hvor troverdig det er at noen såpass frigjorte jenter - som kler seg vestlig, har løsthengende hår og virker helt usjenerte i forhold til sex - skal ha vokst opp i dette strengt tradisjonsbundne miljøet. 
Filmens underliggende, rettferdige harme er likevel akkurat like tydelig som den er lett å sympatisere med. 
",1
"Grim er ordet
KOMEDIE 

USA 2015 

Regi: 
Louis Leterrier 

Manus: Sacha Baron Cohen, Phil Johnston 

Skuespillere: Sacha Baron Cohen, Mark Strong, Penélope Cruz, Isla Fisher, Rebel Wilson, Ian McShane 

Aldersgrense: 
12 år 

Du kan si mye om «Borat» (2006) og «Brüno» (2009), men du kan ikke nekte for at de var genuint inspirerte komedier. 
«Grimsby», derimot, er nesten fascinerende umorsom. 
Og der Sacha Baron Cohens tidligere filmer hadde satirisk snert, sparker denne kun nedover. 

Den nye karakteren hans, Nobby, er en arbeiderklasseidiot med ølmage og Liam Gallagher-sveis. 
Nobby har en lenge bortkommen bror også, Sebastian, som skal vise seg å være MI6-agent. 
Dermed er det duket for en uhellig røre av James Bond-aktig action og Dølle Døck-aktig humor. 

Dølle Døck, ja: 
Når «Grimsby» ikke hånler av britiske fattigfolk, velter den seg i en jevn, brunfarget strøm av rasisme, homofobi, fedme, bæsj og stump vold. 
Baron Cohen later kort sagt til å ha utviklet en nesten rørende tro på at hvis noe bare er tilstrekkelig politisk ukorrekt, så vil det automatisk bli gøyalt å se på. 
Sånn er det dessverre ikke. 

Dessuten er filmen hans umusikalsk. 
I det ene øyeblikket vil den ha oss til å le av at brødrene blir midtpunktet i en elefant-bukkake (ikke spør!), for i det neste å vise oss et sentimentalt flashback til da de ble adskilt som barn. 
Kun psykopater vil være i stand til å ta et sånt sprang fra latter til tårer. 
",0
"Moro for hele familien
ANIMASJON/FAMILIEFILM 

USA 2016 

Regi: 
Byron Howard, Rich Moore 

Manus: Jared Bush, Phil Johnston 

Skuespillere: 
Ginnifer Goodwin, Jason Bateman, Idris Elba 

Norske stemmer: Sofie Bjerketvedt, Jan Martin Johnsen, Stig Henrik Hoff 

Aldersgrense: 6 år 

Fra skaperne av filmer som «Frozen» og «Big Hero 6» kommer den herlig sjarmerende, morsomme og spennende animasjonsfilmen «Zootopia» (eller «Zootropolis» på norsk). 
Alle verdens pattedyr, både byttedyr og rovdyr, går på to bein, har klær på og lever i en slags harmonisk menneskeliknende tilværelse. 
Den lille kaninen Judy, vokser opp i en storfamilie som driver med jordbruk, men hennes drøm er ikke å dyrke gulrøtter. 

Judy vil bli politi i den moderne metropolen Zootopia. 
Ingen kanin har noen gang klart politiskolen, men Judy er ingen vanlig kanin og gjennomfører med glans. 
Ute på gatene er det derimot ikke alltid like lett, men med hennes ekstreme pågangsmot og med hjelp fra den listige reven Nick, tar hun fatt på en farefull og vanskelig forsvinningssak som ingen har klart å finne ut av. 

Disney-filmen er pakket full av humor for både barn og voksne, og referanser til filmer som «Scarface». 
Filmen er også gledelig fri for veldig triste og tragiske hendelser, som dessverre har preget mange av barnefilmene i det siste. 
Men den er ikke dermed overfladisk. 
Tvert imot. 
Den viser mange fine og lærerike situasjoner mellom både venner, familie og kolleger. 
Men først og fremst er den veldig underholdende, og det er lenge siden jeg har ledd så godt. 
",1
"Halvhjertet oppfølger
DRAMA 

Sverige 2015 

Regi: 
Kay Pollak 

Manus: Carin Pollak, KayPollak 

Skuespillere: 
Frida Hallgren, Niklas Falk, Jakob Oftebro,Lennart Jähkel, Björn Granath 

Aldersgrense: 
12 år 

«Så og på jorden» er oppfølgeren til suksessfilmen «Så som i himmelen» fra 2004, som ble nominert til Oscar. 
Ifølge regissøren Kay Pollak har han laget oppfølgeren som en gave til fansen som elsker originalen. 
Den første filmen er et gripende melodrama om en verdenskjent dirigent (Michael Nyqvist) som vender tilbake til sin fødeby i Nord-Sverige. 
Han tar over det lokale koret og blir hodestups forelsket i Lena (Frida Hallgren). 
Dessverre dør han av et hjerteinfarkt, og Lena sitter igjen alene og gravid. 
Her starter oppfølgeren. 

Lena elsker folkrock og country, men tar etter mye overtalelse over ansvaret for musikken i den lokale og folketomme kirken. 
Målet er å fremføre Händels «Halleluja» i en direktesendt tv-overføring av kirkens jubileumsfeiring. 
Underveis finner hun også igjen kjærligheten (Jacob Oftebro). 

Men der den originale filmen var rørende og fremkalte gåsehud, og bød på «Gabriellas sång» som er blitt en favoritt i både brylluper og begravelser, er oppfølgeren en svulstig og klisjéfylt b-versjon. 

Filmen inneholder absolutt et par underholdende og gode øyeblikk, men helheten er en rotete smørje som i tillegg til å være altfor lang (over to timer), fremstår som et halvhjertet og overkonstruert forsøk på å gjenskape noe som en gang var. 
",0
"Room:Innelåst i sju år 

Regi: 
Lenny Abrahamson 

Manus: 
Emma Donoghue 

Musikk: 
Stephen Rennicks 

Skuespillere: Brie Larson, William H. Macy, Joan Allen, Jacob Tremblay, Sean Bridgers, Tom McCamus 

Aldersgrense: 
12 år 

For sju år siden ble den da 17 år gamle Joy (Brie Larson) kidnappet av en mann og stengt inne i en lydisolert redskapsbod i hagen hans. 
Mannen, som hun kaller Old Jack, voldtar henne jevnlig, og dette har resultert i sønnen Jack (Jacob Tremblay), som nå har blitt fem år. 

Inne i det lille rommet, hvor de kun har det mest nødvendige og den eneste utsikten mot verden utenfor er et takvindu, har Joy likevel klart å skape en ganske magisk og harmonisk oppvekst for sønnen. 
Historien fortelles hovedsakelig også gjennom hans uskyldige barneøyne, og på en helt fantastisk måte viser filmen både hvor flinke barn er til å omstille seg, og hvor mye vi kan lære av deres enkle og positive måte å se verden på. 

Filmen er basert på den bestselgende boken med samme navn av Emma Donoghue, som også har skrevet filmmanuset. 
Den er nominert til fire Oscar for beste tilpassede manus, beste regi, beste kvinnelige hovedrolle og for beste film, og Brie Larson har allerede vunnet blant annet en Golden Globe, en Sag Award og en BAFTA for sin prestasjon. 
Men uansett hvor mye Larson imponerer, skinner Jacob Tremblays stjerne enda sterkere, og sammen er de eksepsjonelle. 
Filmen er både rørende, urovekkende og spennende, og med musikk av Stephen Rennicks er opplevelsen komplett. 
",1
"Sauls sønn:Sterkt fra krigen 

Regi: 
László Nemes 

Manus: Clara Royer, László Nemes 

Skuespillere: 
Géza Röhrig, Levente Molnar, Urs Rechn, Todd Charmont, Sándor Zsótér, Marcin Czarnik, Jerzy Walczak, Uwe Lauer, Christian Harting, Kamil Dobrowlski, Amitai Kedar, Istvan Pion, Juli Jakab, Levente Orban, Attila Fritz 

Aldersgrense: 
15 år 

Det har etter hvert blitt laget mange filmer fra andre verdenskrig, men historien slutter aldri å fascinere og ikke minst sjokkere, og den slutter aldri å være viktig. 

Saul Ausländer (Géza Röhrig) er medlem av Sonderkommando i Auschwitz-Birkenau i oktober 1944. 
De er en gruppe jødiske fanger som tvinges til å hjelpe nazistene under massehenrettelsene i gasskamrene. 
Siden de har kjennskap til leirens mange hemmeligheter holdes de atskilt fra de andre fangene, og henrettes som oftest etter tre måneder og blir erstattet av nye for at hemmelighetene ikke skal slippe ut til verden. 

Under oppryddingen i gasskammeret en dag, ser han en ung gutt som han hevder er sin egen sønn. 
Og plutselig blir det å gi gutten en verdig begravelse hans eneste mål i livet. 
Samtidig planlegger resten av Sonderkommandoen å gjøre opprør. 

«Sauls sønn» som er László Nemes spillefilmdebut, vant Grand Prix og filmkritikerprisen for beste film i hovedprogrammet i Cannes, Golden Globe for beste fremmedspråklige film, og er Oscar-nominert i samme kategori. 
Filmen formidler noen av historiens mest grusomme hendelser på en mesterlig måte. 
For uten å alltid vise det hele og fulle bildet, vet vi likevel alltid hva som foregår. 
Og det treffer like hardt. 
",1
"Alvin og gjengen i farta:Jordrotter på helium 

«Alvin og gjengen i farta» 

Originaltittel: 
Alvin & the Chipmunks: 
The Road Chip 

Regi: 
Walt Becker 

Manus: Ross Bagdasarian, Janice Karman, Randi Mayem, Adam Sztykiel 

Skuespillere: 
Jason Lee, Kimberly Williams-Paisley, Tony Hale 

Norske stemmer: 
Stig Henrik Hoff, Espen Sandvik, Christoffer Staib, Erik Skøld 

Tillatt for alle 

Som de tre foregående filmene har «Alvin og gjengen i farta» klokkertro på at dens hovedkarakterer (i tilfelle du skulle lure: tre syngende og dansende jordrott... — unnskyld! - jordekorn med smurfestemmer) er helt uimotståelig sjarmerende. 
Men for alle over 6 år blir de snarere så slitsomme at man tar seg i å lure på hvorfor deres husfar Dave (spilt av den vanligvis morsomme Jason Lee fra TV-serien «My Name Is Earl«) ikke har spylt dem ned i do for lenge siden. 

Det eneste som føles noen lunde naturlig i denne oppjagede filmen - som skal rekke innom alt fra «Idol»-audition til Mardi Gras-feiring - er integreringen av dataanimasjon med ekte skuespillere. 
Ellers preges den av kronisk overspill, utenpåklistret sentimentalitet, låter med grufull vokal og replikker som later til å være produsert av en helautomatisk humorgenerator. 
Den norske dubbingen er i og for seg god, men bidrar på ingen måte til at uttrykket føles mindre kunstig. 

Slitne småbarnsforeldre kan sikkert bruke «Alvin og gjengen i farta» til å holde ungene distrahert i én og en halv times tid. 
Men det blir litt som å gi dem et Happy Meal i stedet for ordentlig middag. 
Den oppvoksende slekt fortjener egentlig bedre. 
",0
"Hollywoods mørketid
BIOGRAFI/DRAMA 

USA 2015 

Regi: 
Jay Roach 

Manus: JohnMcNamara 

Skuespillere: Bryan Cranston, Helen Mirren, Louis C.K.,Elle Fanning, Diane Lane, John Goodman 

Musikk: 
Theodore Shapiro 

Aldersgrense: 
Tillatt for alle 

1940— og 50-tallets heksejakt på kommunister tilhører de mørkere kapitlene i USAs nyere historie. 
Så absurd uamerikansk det enn kan lyde, ble folk faktisk satt i fengsel for sine politiske meninger. 
Hollywoodforfatteren Dalton Trumbo var ikke blant dem som lot seg knekke. 
Så lenge navnet hans sto på den beryktede svartlisten, fortsatte han bare å skrive under pseudonym. 
Og jammen vant han ikke to Oscar uten å kunne ta æren for det: først for den ursøte «Prinsesse på vift» i 1953, så for «The Brave One» i 1956. 
Dessverre var langt fra alle like sterke som Trumbo. 

Av dette er det blitt en svært konvensjonell biografisk film. 
Er man ikke allerede kjent med det større bildet, kan det fort bli borte i episoder som like gjerne vektlegger trivialiteter. 
Men skuespillerne - som i tillegg til alltid stødige Bryan Cranston (selveste Walter White fra «Breaking Bad«) blant andre teller Helen Mirren, John Goodman og Louis C.K. - koser seg med sine sigaretter, høye bukseliv og giftige replikker. 
Og filminteresserte vil finne mye glede i alle Hollywood-legendene som kommer og går. 
Som en påminnelse om hva ytringsfrihet og demokrati virkelig betyr, er «Trumbo» dessuten sørgelig aktuell også i vår tid. 
",1
"Kjærlighet gjør blind
DRAMA/ROMANTIKK 

Frankrike 2015 

Originaltittel: 
Monroi 

Regi: 
Maïwenn 

Manus: 
Etienne Comar, Maïwenn 

Skuespillere:Vincent Cassel, Louis Garrel, Emmanuelle Bercot, LudovicBerthillot, Félix Bossuet, Camille Cottin, Romain Sandère, Isild LeBesco, Chrystele Saint-Louis Augustin, Patrick Raynal, Paul Hamy 

Musikk: 
Stephen Warbeck 

Aldersgrense: 
12 år 

Vi i kinosalen forstår det lenge før henne: 
Georgio, den sjarmerende, verdensvante restauratøren Tony sjekker opp på en nattklubb, betyr trøbbel. 
Han bruker for mye penger, han fester for mye og han bruker alt for mye tid på sin gamle modellkjæreste. 
Men Tony (spilt av Emmanuelle Bercot, som fikk prisen for beste kvinnelige hovedrolle under fjorårets Cannes-festival) blir forelsket. 
Når Georgio (sølvreven Vincent Cassel fra «Black Swan» og «Tale of Tales«) sier at han vil ha barn med henne, er det sånn det må bli. 
Først 10 år senere, mens Tony lærer seg å gå igjen etter en skiulykke, later hun til å se faresignalene som var der hele tiden. 

Da har hun — og vi som ser på - vært gjennom utallige runder med tiltrekning og frastøting, tiltrekning og frastøting. 
«Min elskede» har knapt et pusterom å by på. 
Det er liksom enten berusende elskov på kjøkkenbenken eller sammenbrudd på åpen gate, aldri noe hverdagslig midt i mellom. 
Og innsikten vi sitter igjen med etter to timers utmattende emosjonell berg- og dalbane, må sies å være av det heller banale slaget. 
For sikkerhets skyld legger Georgio ordene i munnen på oss: 
«Man går fra folk av de samme grunnene som man blir tiltrukket av dem.» 
",0
"#littsånnsexogsingelliv
KOMEDIE/ROMANTIKK 

USA 2016 

Regi: 
ChristianDitter 

Skuespillere: 
Dakota Johnson, Rebel Wilson, Alison Brie,Leslie Mann 

Aldersgrense: 
Tillatt for alle 

Skal vi dømme etter «How to Be Single», har unge kvinner sånn cirka fire måter å takle alenelivet på. 
Du har hun som alltid er på byen, hun som prøver lykken på nettdating, hun som prøver å bli gravid og hun som mest sannsynlig bare kommer til å ende opp med eks-en igjen. 
Men målet for dem alle — muligens unntatt hun som alltid er på byen - er selvsagt å «slå seg til ro». 
Selv en moderne, selvstendig kvinne i New York trenger tross alt en mann for å få skrudd av de spanske undertekstene på TV-en. 

I Dakota Johnson («Fifty Shades of Grey«), Alison Brie («Mad Men«) og Leslie Mann («The Other Woman«) har «How to Be Single» tre hovedrolleinnehavere som er søte og flinke inntil det pregløse. 
Den fjerde, Rebel Wilson i den samme harry, rappkjeftede rollen hun alltid spiller, står for flesteparten av morsomhetene. 
Mange av disse er så grove at de hadde passet bedre i en Judd Apatow-film enn i en romantisk - og etter hvert temmelig sentimental - komedie som denne. 
Men, OK - når jeg tenker meg om - jentevorspielene som er «How to Be Single» sin primære målgruppe, setter sikkert vel så stor pris på en real «dick joke» som noen andre. 

Resten av oss kan alltids prøve å fikse TV-en så lenge. 
",0
"Vittig, voldelig, super
ACTION/KOMEDIE 

USA 2016 

Regi: 
Tim Miller 

Manus: PaulWernick, Rhett Reese 

Skuespillere: Ryan Reynolds, Morena Baccarin,Ed Skrein, T.J. Miller, Yorick Van Wageningen, Gina Carano, BriannaHildebrand 

Aldersgrense: 
15 år 

Etter de siste årenes utallige pompøse og selvhøytidelige superheltfilmer, er tiden åpenbart inne for å kødde med sjangeren. 
Først kom de tøysete «Guardians of the Galaxy» og «Ant-Man», og nå kommer den rendyrkede meta-varianten. 
«Deadpool» er en film som helt fra sin gjennomironiske tittelsekvens av — rollelisten krediterer blant andre «en britisk skurk«og «en ren CGI-karakter«- på nådeløst vis tuller med hver eneste konvensjon. 
Fanboys kommer til å dø på seg av alle «in-jokes»-ene. 

Også Deadpool (Ryan Reynolds) selv er litt av en vittigper. 
Han gir blanke i den gamle superheltkodeksen som sier at det med store krefter følger stort ansvar, og meier i stedet ned sine fiender med ninjasverd og ufine vitser. 
Og han kjemper ikke for å redde verden eller noe lignende nobelt, men for å hevne seg på slemmingene som har vært slemme mot ham selv. 
Forøvrig er detaljene i plottet uinteressante. 
Hele poenget er Deadpools kommentarer til dem. 

Selv om «Deadpool» rent actionmessig aldri klarer å toppe åpningen - en lang, spektakulær montasje av biler, kuler og kropper fanget i sakte film - gjør selvironien den likevel mer underholdende enn en hvilken som helst «Avengers«- eller «X-Men»-rulle. 
",1
"Født i feil kropp
Regi: 
Tom Hooper 

Manus: Lucinda Coxon, basert på boken med samme navn av David Ebershoff 

Skuespillere: Eddie Redmayne, Alicia Vikander, Amber Heard, Ben Whishaw, Matthias Schoenaerts, Victoria Emslie, 

Aldersgrense: 9 år 

Biografi/drama 

The Danish Girl 

USA 2015 

«The Danish Girl» av regissør Tom Hooper («The King’s Speech), «Les Miserables») forteller historien om den første personen i verden til å gjennomgå en kjønnsskifteoperasjon. 

Den danske maleren Einar Wegener (Eddie Redmayne) og hans kone Gerda (Alicia Vikander), lever tilsynelatende et lykkelig kunstnerliv i København på 1920-tallet. 
Da Gerdas kvinnelige modell ikke dukker opp, begynner hun å male sin mann som kvinne, og dette vekker til live sterke følelser hos Einar. 
Sakte, men sikkert kommer hans egentlige jeg, Lili Elbe, frem fra skyggene. 
Og tilslutt fører det til en risikabel kjønnsskifteoperasjon, som fører til hennes død. 

Filmen er basert på boken med samme navn av David Ebershoff, som igjen baserer seg på Lilis egne dagbøker og brev, og er ganske nært opp til sannheten. 
Jeg savner imidlertid mye av Gerdas fargerike historie. 
I filmen portretteres hun bare som den sørgende, sterke konen som aldri viker fra sin manns side, foruten noen små uskyldige øyeblikk hvor hun søker trøst hos en felles venn. 
I virkeligheten var hun biseksuell og brøt alle konvensjoner med sine erotiske tegninger av kvinner som hadde sex med hverandre. 

Filmen er likevel både sterk og rørende, og vakkert laget. 
Skuespillerne er helt fantastiske og fortjener begge sine Oscar-nominasjoner. 
",1
"Oftebro som Tordenskjold
Tordenskjold og Kold 

Norge/Danmark 2016 

Drama/komedie 

Regi: 
Henrik Ruben Genz 

Manus: 
Erlend Loe 

Skuespillere: Jacob Oftebro, Martin Buch, Ole Christoffer Ertvaag, David Dencik, Julie Agnete Wang 

Lengde: 1 t. 37 min. 

Aldersgrense: 
15 år 

«Tordenskjold og Kold» er en dansk-norsk film om sjøhelten Peter Wessel Tordenskjold (Jacob Oftebro). 
Erlend Loe har skrevet manuset, som tar for seg livet til sjøhelten året etter den store nordiske krig i år 1720. 
Han portretteres som en slags rockestjerne på turné, men som er dypt ulykkelig på landjorden og lengter tilbake til havet og sjøslagene. 
Han ligger med alt han ser i skjørt, går til psykolog og hisser stadig på seg folk til duell. 

Historien fortelles gjennom kammertjener Kolds (Martin Buch) øyne, men dette er ikke konsekvent gjennom hele filmen. 
Det er flere scener hvor vi får se og høre hva som foregår, selv om Kold ikke er tilstede. 
Filmen klarer heller ikke å finne riktig form, men spriker lettere desperat til alle kanter. 
Av og til er den svært alvorlig, før den i neste øyeblikk fremstår som en vill komedie à la «Klovn». 

Moderne musikk og uttrykk er også blandet inn, noe som funket i filmer som «Marie Antoinette» og «A Knight’s Tale», men som her bare bidrar til økt forvirring. 

Jacob Oftebro viser imidlertid at han kan bære en hel film, og at han har mange strenger å spille på Han får utrolig mye ut av en ganske simpel og endimensjonal rollefigur, og redder noe av totalinntrykket av filmen. 
",0
"Når presten leker Gud
DRAMA/KOMEDIE 

Tyskland/Kroatia 2013 

Originaltittel: 
Svecenikova djeca 

Regi: 
Vinko Bresan 

Skuespillere: 
Kresimir Mikic, Niksa Butijer, Marija Skaricic 

Aldersgrense: 9 år 

Fader Fabijan ser med bekymring på befolkningsutviklingen i det lille sognet sitt. 
For mange dør og for få blir født. 
Fabijans løsning på problemet er like enkel som den er dristig: 
Sammen med de to lokale forhandlerne begynner han å stikke hull i alle kondomer som legges ut for salg. 
Presten avskaffer kort og godt prevensjon. 
Han leker Gud. 

Etter hvert som forviklingene tårner seg opp for den velmenende, men naive Fabijan — det er babyer som blir forlatt på dørstokken hans om natten og biskoper som kommer på uanmeldt besøk - kunne «The Priest's Children» ha utviklet seg til en ren farse. 
I stedet klarer regissør Vinko Bresan, som tidligere har laget komediene «Hvordan krigen startet på min øy» (1998) og «Marsal» (1999) om 90-tallets kriger på Balkan, å holde en tone som er folkelig uten å bli fjollete og satirisk uten å bli bitter. 
(Når så vi sist en norsk film som lykkes med det samme?) 

Plottet er fiffig, persongalleriet er fargerikt og den kroatiske øysettingen er ingenting om ikke pittoresk. 
Den katolske kirken blir dessuten stående igjen ribbet for ære. 
«The Priest's Children» er kanskje for lettbent til å gjøre varig inntrykk, men den har betydelige gleder å by på. 
",1
"Om sauer og menn
DRAMA 

Island 2015 

Regi og manus: Grimur Hákonarson 

Skuespillere:Sigurður Sigurjónsson, Theodór Júlíusson, Charlotte Bøving 

Musikk: 
Atli Örvarsson 

Originaltittel: 
Hrútar 

Aldersgrense: 9 år 

Brødrene Gummi og Kiddi bor i hvert sitt hus på familiegården, men har ikke snakket sammen på 40 år. 
Hvis de absolutt må gi en beskjed, skriver de den på en lapp og sender den med bikkja. 
Det er saueholdet som gir dagene innhold og mening. 
Desto hardere rammer det når Gummi en dag oppdager skrapesyke i flokken til Kiddi. 

Den er like korthugd og renskåret som en av Snorres kongesagaer, denne islandske Oscar-kandidaten. 
Himmelen er stor og husene små. 
Landskapet er lange, rene linjer. 
Menneskene som bor der snakker ikke i utide. 
Følelser uttrykkes enten med nedslåtte blikk eller et par geværskudd gjennom en vindusrute midt på natten. 
Hva som kom mellom Gummi og Kiddi, blir aldri helt klart for oss. 
Likevel skal vi — mye takket være noen sjeldent troverdige skuespillerprestasjoner og flere godt timede komiske episoder - komme til å bry oss veldig om de to rufsete, gamle stabeisene. 

Voldsomt original kan ikke «Stabukker» sies å være. 
Den er som summen av alle de mest erkenordiske filmene du kan komme på, eventuelt som en filmatisering av Stein Torleif Bjellas såreste viser om skadeskutte menn. 
Og lyder dét som en anbefaling i dine ører, har du en deilig liten opplevelse i vente. 
",1
"God purk, dum purk
Action/Komedie 

USA 2016 

Regi: 
Tim Story 

Manus: MattManfredi, Phil Hay 

Skuespillere: 
Kevin Hart, Ice Cube, Olivia Munn,Ken Jeong, Glen Powell, Benjamin Bratt, Tika Sumpter, SherriShepherd 

Musikk: 
Christopher Lennertz 

Aldersgense: 
12 år 

Hvor morsom man synes «Ride Along 2» er, vil avhenge helt av hvor morsom man synes Kevin Hart er. 
90 prosent av humoren i denne særs oppskriftsmessige «umake politipartnere»-komedien — tenk «Dødelig våpen», «48 timer», «Bad Boys», «Rush Hour», «The Heat» og så videre ad infinitum - er basert på den ustoppelige bablingen hans. 
Resten er forfølgelsesscener og slapstick. 

Hart spiller den dumme, nyutdannede purken Ben. 
Ice Cube er hans grinete partner James. 
De to er stuck med hverandre fordi Ben skal gifte seg med søsteren til James. 
At etterforskningen av en korrupt forretningsmann fører Ben og James til Miami, er kun en unnskyldning for regissør Tim Story (hittil mest kjent for to mislykkede «Fantastic Four»-filmatiseringer) til å pimpe opp filmen med bikinidamer, fete biler og glamorøse fester. 
Pakken kompletteres av en ukarakteristisk dempet Ken Jeong i rollen som hacker, Olivia Munn som tøff politibabe og et sjeldent bombastisk lydspor. 

Å se «Ride Along 2» føles litt som å se en barnefilm med uvanlig mange gønnere. 
Den kan med andre ord sikkert fungere som tidtrøyte en slapp tirsdagskveld i kjellerstua. 
Men ingen kommer til å ofre filmen en tanke igjen før treeren dukker opp. 
",0
"Kvinnekamp med stor K
Drama 

Storbritannia 2015 

Regi: 
Sarah Gavron 

Manus: Abi Morgan 

Skuespillere: Carey Mulligan, Meryl Streep, Helena Bonham Carter, Ben Whishaw 

Aldersgrense: 
12 år 

Vi tar vår frihet og vår stemmerett som en selvfølge, og vi har godt av å se hva som ble ofret for at vi kan leve det livet vi gjør i dag. 
Og ikke minst minne oss på at det fremdeles er mange steder i verden hvor kvinner har få, eller ingen rettigheter. 

Filmen forteller om kampen, gjennom én gruppe kvinner fra arbeiderklassen i London i begynnelsen av 1900-tallet. 
Maud (Carey Mulligan) er gift, har en sønn og har jobbet på det lokale vaskeriet siden hun var sju år. 
Sjefen er en tyrann og tar for seg av ungpikene. 
Maud har måttet tåle det i mange år, men når hun ser at han begynner på den 12 år gamle datteren til en venninne, vekkes noe i henne. 
Hun trekkes mot en gruppe kvinner som kjemper for likestilling og stemmerett, Suffragettene. 
Kvinnene blir forfulgt av politiet, banket opp og fengslet, og de blir utstøtt og mister sine jobber. 
Mauds mann kaster henne ut og adopterer bort deres sønn, alt med loven i hånd, og da får Maud nok. 
Loven må endres, koste hva det koste vil. 

Filmen er gripende, rørende, spennende og ikke minst opprørende, og Carey Mulligan er fantastisk. 
Den fiktive historien om Maud, representerer mange skjebner på den tiden, og er sømløst flettet inn blant historiske fakta og virkelige hendelser. 
Dette er en film alle burde se. 
",1
"Michael Caine i storform
Drama 

Italia 2015 

Regi: 
Paolo Sorrentino 

Manus: 
Paolo Sorrentino 

Skuespillere: Rachel Weisz, Michael Caine, Jane Fonda, Paul Dano, Harvey Keitel 

Aldersgrense: 9 år 

Fred (Michael Caine) og Mick (Harvey Keitel), to gamle venner, ferierer på et spahotell i de sveitsiske alper. 
Fred er en berømt komponist og dirigent, men er nå pensjonert, mens Mick fremdeles jobber som filmregissør. 
Han jobber med sitt nyeste og kanskje siste filmmanus, som han mener kan bli hans viktigste og beste noensinne, mens Fred ikke har noen som helst lyst til å gjenoppta sin musikalske karriere — selv om dronningen av England maser og maser. 
Ifølge datteren, Lena (Rachel Weisz), lider han av apati. 
Helt apatisk er han derimot ikke da Miss Universe sjekker inn på hotellet. 

«Youth» er regissør Paolo Sorrentinos («Den store skjønnheten») andre engelskspråklige film, og han imponerer igjen med stilsikkerhet, varme, underfundige blikk og en god dose sort humor. 

«Youth» handler om velkjente tema som det å bli gammel, ungdommelig skjønnhet, fordums glans, utroskap og vennskap, men det fortelles på en ny måte med glimt i øyet og interessante refleksjoner. 

Skuespillerne er jo også i en klasse for seg. 
Michael Caine (82) og Harvey Keitel (76), er en fornøyelse og verdt billetten alene, men som bonus er det noen nydelige scener med Jane Fonda (78), som bare blir bedre med årene. 
",1
"Da bobla sprakk
Drama/biografi 

USA 2015 

Regi: 
Adam McKay 

Manus: 
Charles Randolph, Adam McKay. 
Basert på boken «The Big Short: 
Inside the Doomsday Machine» av Michael Lewis 

Skuespillere: 
Brad Pitt, Steve Carell, Christian Bale, Ryan Gosling, Marisa Tomei 

Tillatt for alle 

Noen svært få klarte å forutse det enorme amerikanske bolig— og kredittkrakket i 2007-2008. 
Faktisk startet det med bare én mann, Dr. Michael Burry (Christian Bale), som for øvrig er den eneste i filmen med ekte navn. 
De andre rollefigurene er også basert på ekte personer, men har fått fiktive navn. 

Burry forutså altså krakket og fant ut en genial måte å tjene penger på det, og bare noen få andre fanget det opp og hang seg på. 
De tjente en formue, mens Amerikas økonomiske luftslott gikk i lufta og dro med seg flere europeiske land i smellet. 

Filmen, som er basert på boken «The Big Short: 
Inside the Doomsday Machine» av Michael Lewis, forsøker å forklare hva som egentlig skjedde. 
Og hva bankene egentlig gjorde galt. 
Det er ikke så lett å forstå, til og med de involverte på den tiden slet med å forstå. 
Det er kompliserte greier med masse fagspråk, bokstavkoder og tåkeprat, men filmskaperne har løst dette mesterlig, og er også nominert til fem Oscar for innsatsen. 

Tørre tall og fakta er krydret med humor og fabelaktige skuespillere som Ryan Gosling, Brad Pitt og Steve Carrell. 
Og hatten av til regissør og manusforfatter Adam McKay («Anchorman»-filmene), som har satt sammen alle de kompliserte bitene til en film som er både interessant, viktig og underholdende. 
",1
"Dvelende kampfilm
Action/Drama 

Kina/Taiwan 2015 

Regi: 
Hou Hsiao-Hsien 

Manus: 
Hou Hsiao-Hsien, Ah Cheng, Chu T’ien-wen, Hsieh Hai-Meng, Pei Xing 

Skuespillere: Shu Qi, Chang Chen, Satoshi Tsumabuki 

Aldersgrense: 
12 år 

«The Assassin» er i utgangspunktet en klassisk wuxia-film (film som handler om en stridsdyktig helts kamp for det gode i en verden full av ondskap). 
Med ny teknologi fikk sjangeren et virkelig oppsving fra 90-tallet og oppover med filmer som «Crouching Tiger, Hidden Dragon» (2000) og «House of Flying Daggors» (2004). 
«The Assassin» deler mye med de nevnte filmene, men den er ikke like lett å tygge. 

Filmen er lagt til Kina på 700-tallet og handler om Yanniang (Shu Qui) som ble gitt til en prinsessenonne da hun var liten. 
Nonnen trente henne opp til å bli en svært dyktig snikmorder, men med for mye følelser. 
Hun blir derfor sendt hjem igjen for å drepe sin egen fetter, Tian Ji'an (Chang Chen), som hun hadde et nært forhold til som liten og som hun elsker. 

Regissør og manusforfatter Hou Hsiao-Hsien er en sentral figur i Taiwans og Kinas filmindustri, og anses som en mester. 
Under årets filmfestival i Cannes vant han prisen for beste regissør. 
Han er kjent for lange tagninger med minimale kamerabevegelser, og «The Assassin» er intet unntak. 
Alt går utrolig tregt med lange, dvelende scener hvor det ikke skjer noe som helst. 
Visuelt sett er filmen helt nydelig, men den er for spesielt interesserte, både når det gjelder sjanger og filmfotografi. 
",0
"Mannen fra Snåsa:Et godt menneske 

DOKUMENTAR 

Norge 2015 

Regi: 
Margreth Olin 

Manus:Margreth Olin, Bjørn Olaf Johannessen 

Medvirkende: 
Joralf Gjerstad 

Aldersgrense: 
Tillatt for alle 

Et møte med «Snåsamannen» arter seg ikke så mystisk som man kanskje kan tro. 
Han sitter tett inntil den som kommer med plagene sine, lytter oppmerksomt til vedkommende og kommer med vennlige råd. 
Noen ganger har de varme hendene hans en effekt, andre ganger ikke. 
Ofte synes samtalen å være vel så viktig som håndspåleggelsen. 

Kulten rundt Joralf Gjerstad har sine komiske sider: 
Det beskjedne barndomshjemmet hans er blitt til et svært trangt museum og direktøren ved det lokale hotellet fortviler over alt for stor pågang. 
Selv sliter den 89 år gamle hovedpersonen med dårlig hørsel — han kan visst ikke helbrede seg selv - men fremstår som et genuint varmt og godt menneske. 
Samme hvor skeptisk man måtte være til evnene hans, er han knapt mulig å mislike. 

Like vanskelig er det å argumentere mot at folk faktisk føler seg bedre etter å ha møtt ham. 
Måten Margreth Olin («Kroppen min», «De andre«) behandler stoffet sitt på, må det likevel være lov å ha innvendinger mot. 
Bruken av postkortpene naturbilder og sentimental musikk, for eksempel, er med på å gjøre «Mannen fra Snåsa» unødig svermerisk. 
Og fri for kritiske spørsmål som den er, kommer filmen neppe til å overbevise en eneste tviler. 
",1
"Middelhavet:Drømmen om Europa 

DRAMA 

USA/Italia 2015 

Originaltittel: 
Mediterranea 

Regi og manus: Jonas Carpignano 

Skuespillere: Koudous Seihon,Alassane Sy, Adam Gnegne, Mary Elizabeth Innocence, Pio Amato,Zaccaria Kbiri, Davide Schipilliti, Vincenzina Siciliano 

Musikk: 
Benh Zeitlin, Dan Romer 

Aldersgrense: 
12 år 

Det er etter hvert ingen mangel på vitnesbyrd fra den folkevandringen mot Europa som finner sted i våre dager. 
Likevel spørs det om noen skildring, dokumentarisk eller ikke, har klart å gi tydeligere ansikt til enkeltmenneskene i flyktningestrømmen enn italiensk-amerikanske «Middelhavet». 

Kompisene Ayiva og Abas legger ut på den lange ferden fra Burkina Faso til Italia. 
For Ayiva (Koudous Seihon) er målet å tjene penger han kan sende hjem til sin lille datter, Abas (Alassane Sy) virker mest giret på å sjekke opp europeiske jenter. 
Men det tar ikke lang tid før de to har mer enn nok med å overleve. 
I ørkenen blir de overfalt av landeveisrøvere, på havet blir de overlatt til seg selv i en overfylt båt og ved reisens ende venter et liv aller nederst på rangstigen. 

Rollene fylles av faktiske immigranter i stedet for skuespillere. 
Kameraet er tilsynelatende bare til stede for å registrere. 
Selv om utryggheten henger som en beksvart tordensky over alt som skjer, er «Middelhavet» for nøktern i formen til å oppleves som elendighetsporno. 

Likevel blir vi i salen sittende og kjenne hjertet synke stadig lenger ned i brystet. 
Vi vet for mye til å dele Ayiva og Abas' optimistiske fremtidshåp. 
",1
"Steve Jobs:Mannen som oppfant fremtiden 

BIOGRAFI 

USA 2015 

Regi: 
Danny Boyle 

Manus: WalterIsaacson, Aaron Sorkin 

Skuespillere: 
Michael Fassbender, KateWinslet, Seth Rogen, Sarah Snook, Katherine Waterson, Jeff Daniels,Michael Stuhlbarg, John Ortiz, Perla Haney-Jardine, Jackie Dallas,Adam Shapiro, Tina Gilton, Makenzie Moss, Adam Reeser 

«Steve Jobs» er mer av et portrett enn en biografi. 
I stedet for å gi oss Apple-gründerens livshistorie, tar filmen oss med backstage i øyeblikkene før tre avgjørende produktlanseringer: Macintosh i 1984, NeXT i 1988 og iMac i 1998. 
Hver del kan ses som et eget enakters skuespill. 
Selv om Jobs (Michael Fassbender) alltid er fokusert på fremtiden, må han stadig finne seg i å bli konfrontert med fortiden i form av tidligere samarbeidspartnere og en datter han ikke vil vedkjenne seg. 
Og for hver akt skal den briljante, men arrogante fyren bli litegrann mindre full av seg selv. 

Regissør Danny Boyle («Trainspotting», «Slumdog Millionaire«) og manusforfatter Aaron Sorkin («The Social Network», tv-serien «Presidenten«) gir seg ikke ut for å fortelle sannheten om denne myteomspunnede skikkelsen. 
Formen er kunstig, innholdet spekulativt og dialogen — med alle sine ping pong-aktige replikkvekslinger og perfekte oneliners - er av en type man kun hører i filmer skrevet av Sorkin. 

Dette er ikke nødvendigvis noe problem. 
Til tider blir det tvert i mot virtous, frydefull filmkunst av det. 
Men det skaper en viss følelsesmessig avstand, og det gjør oss ikke egentlig klokere på hvem Steve Jobs var. 
",1
"Ung, forelsket og fransk
DRAMA/ROMANTIKK 

Frankrike 2015 

Originaltittel: 
Trois souvenirs de ma jeunesse: 
Nos arcadies 

Regi: 
ArnaudDesplechin 

Manus: Arnaud Desplechin, Julie Peyr 

Skuespillere:Quentin Dolmaire, Lou Roy-Lecollinet, Mathieu Amalric, DinaraDroukarova, Cecile Garcia Fogel, Françoise Lebrun, Irina Vavilova,Olivier Rabourdin, Elyot Milshtein, Pierre Andrau, Lily Taieb,Raphael Cohen, Clemence Le Gall, Théo Fernandez, Anne Benoît,Yassine Douighi, Eve Doe-Bruce, Melodie Richard, Eric Ruf 

Musikk:Gregoire Hetzel 

Aldersgrense: 
12 år 

Beholdningen i «Mine beste dager» er dens skildring av ung kjærlighet. 
Esther er omsvermet, mystisk og skjør. 
Paul er så høytravende som bare en forelsket student kan være. 
Livet er erotikk på skitne madrasser og dramatiske adskillelser fulgt av like dramatiske gjenforeninger. 
«Jeg er redusert til støv,» sier han når hun går med en annen. 
«Jeg vet ikke hvordan man skal leve,» sier hun når han reiser fra henne. 

Det er debutantene Quentin Dolmaire og Lou Roy-Lecollinet som bærer denne delen av filmen. 
De to er ikke bare gode i rollene sine, de fremstår ett hundre prosent levende. 
Men «Mine beste dager» handler ikke bare om Paul og Esther. 
En trøblete oppvekst, en dramatisk studietur til Sovjetunionen og et tilfelle av forvekslede identiteter, hører også med. 
Filmens mangel på fokus er utvilsomt tilsiktet fra regissør Arnaud Desplechins side — han fortalte om den selvbiografiske Paul-karakteren også i «Ma vie sexuelle» (1996) og «En julefortelling» (2008) - men ingen av sidesporene engasjerer like mye som kjærlighetshistorien. 

Alle som har vært unge og forelskede, vil likevel ha mye å hente. 
Og skulle man i tillegg være frankofil og oppvokst på 80-tallet, er «Mine beste dager» et must. 
",1
"Will Ferrell i hanekamp
KOMEDIE 

USA 2015 

Regi: 
Sean Anders, John MorrisManus: 
Brian Burns 

Skuespillere: 
Mark Wahlberg, Will Ferrell, LindaCardellini, Thomas Haden Church, Alessandra Ambrosio, HannibalBuress 

Aldersgrense: 
Tillatt for alle 

Brad (Will Ferrell) har alltid ønsket å bli far, men han ble steril etter en ulykke hos tannlegen. 
Han har vært så heldig å gifte seg med en kvinne som har to barn fra før, og lever lykkelig som stefar. 
I alle fall ganske lykkelig. 
Barna har ikke akkurat godkjent ham, og det blir ikke bedre da barnas biologiske far plutselig dukker opp. 
Dusty (Mark Wahlberg) er full av muskler, kjører motorsykkel og barna ser på ham nesten som en superhelt. 

Filmen, som er laget av blant andre regissør og manusforfatter Sean Anders («Horrible Bosses 2»), starter helt greit med noen ganske morsomme scener, men det tar ikke lang tid før det bare er en eneste lang pissekonkurranse. 
Humoren er uoriginal og barnslig, og kvinnerollen er direkte patetisk. 
Jeg synes det er rart at filmen ikke har en aldersgrense på minst 11 år, for det er flere scener med veldig ufint språk, dårlige holdninger og grovt innhold som ikke egner seg for barn. 

Filmens siste del oppleves som et skikkelig antiklimaks. 
Gjennom hele filmen har det bygget seg opp til en eksplosjon, men plutselig er alle bare gode venner og det hele avsluttes med en merkelig dansesekvens. 
Alt i alt, en hanekamp full av billige vitser og halvdårlige poenger pakket inn i et tykt lag med testosteron. 
",0
"En ny runde med Rocky
Action 

USA 2015 

Regi: 
Ryan Coogler 

Manus: Ryan Coogler, Aaron Covington 

Skuespillere: 
Michael B.Jordan, Sylvester Stallone, Tessa Thompson, Phylicia Rashad 

Aldersgrense: 
15 år 

For sjuende gang er Rocky Balboa (Sylvester Stallone) tilbake på lerretet. 
Han lever et rolig, men litt ensomt liv, siden alle hans nærmeste er gått bort. 
Alt endrer seg imidlertid når Apollo Creeds sønn fra et utenomekteskapelig forhold, Adonis (Michael B. Jordan), banker på døra og vil at han skal trene ham. 

På papiret har Sylvester Stallone gitt opp noe av kontrollen denne gangen. 
Han står kun oppført som produsent, ikke manusforfatter eller regissør. 
I virkeligheten har han nok styrt mye mer. 
Den ganske ferske regissøren, Ryan Coogler, har uttalt at han var mer som en assistent, men at det var helt greit for han lærte veldig mye. 
Sammen har de i alle fall klart å skape en god film, og helt fortjent vant Sylvester Stallone en Golden Globe for beste mannlige birolle for innsatsen som den aldrende bokseren. 

Filmen har en lun sjarm, og Rocky-fans kan glede seg over mange referanser og tilbakeblikk til noen av filmseriens høydepunkter. 
Den følger den velkjente oppskriften vi kjenner fra de tidligere filmene, men selv om det ikke er noen store overraskelser er det likevel engasjerende. 
Med Michael B. Jordans rolle som Apollos sønn, oppleves filmen som mer enn bare et nostalgisk tilbakeblikk. 
Rocky-fans vil elske den. 
",1
"Voksen eventyrblanding
«Tale of Tales« 

Originaltittel: 
Il Racconto dei Racconti 

Regi: 
Matteo Garrone 

Manus: Edoardo Albinati, Massimo Gaudioso, Matteo Garrone, Ugo Chiti 

Skuespillere: 
Salma Hayek, Vincent Cassel, John C. Reilly, Toby Jones, Shirley Henderson, Hayley Carmichael, Bebe Cave, Christian Lees, Jonah Lees, Stacy Martin, Guillaume Delaunay, Kathryn Hunter, Jessie Cave 

Musikk: 
Alexandre Desplat 

Aldersgrense: 
12 år 

En konge (John C. Reilly) setter livet på spill i den tro at dronningen hans (Salma Hayek) vil bli gravid bare hun får spise hjertet til et sjømonster. 
En annen (Vincent Cassel) er så blindet av begjær at han lar seg lure til sengs med en sliten, gammel kone. 
En tredje (Toby Jones) forer en loppe til den antar abnorme proporsjoner. 
Eventyrene i «Tale of Tales» er, som man kanskje skjønner, ikke hentet fra Asbjørnsen og Moe. 

Filmen kunne heller ikke vært mer forskjellig fra regissør Matteo Garrones forrige , det strengt realistiske gangsterdramaet «Gomorrah» (2008). 
I «Tale of Tales», som er basert på napolitanske folkefortellinger fra 1600-tallet, er man hensatt til en verden med sin helt egen, helt uforutsigbare eventyrlogikk. 
Her eksisterer det overdådige side om side med det fattigslige, det skjønne med det groteske, det gode med det onde. 
Og gjennomgangstemaet er det evige: menneskenes dårskap. 

Alle som fremdeles drømmer om det store comebacket fra Terry Gilliam eller Tim Burton , kan kort sagt slutte å vente nå. 
Her får de til og med en dose David Cronenberg på kjøpet. 
«Tale of Tales» er nesten verdt å se bare for Toby Jones' barnlig frydefulle kjærlighet til den ekle loppen sin. 
",1
"Ny Tarantino-triumf
Western 

USA 2015 

Regi: 
Quentin Tarantino 

Manus: Quentin Tarantino 

Skuespillere: Samuel L. Jackson, Jennifer Jason Leigh, KurtRussell, Tim Roth, Zoë Bell, Michael Madsen, Bruce Dern 

Musikk: 
Ennio Morricone 

Aldersgrense: 
15 år 

Noen år etter den amerikanske borgerkrigen er dusørjegeren John «The Hangman» Ruth (Kurt Russel) på vei til Red Rock for å avlevere sin fange Daisy Domergue (Jennifer Jason Leigh) til henging. 
På veien over fjellet lar han den beryktede soldaten Major Marquis Warren (Samuel L. Jackson) og Red Rocks nye sheriff Chris Mannix (Walton Goggins) sitte på i diligencen, men han stoler ikke på noen av dem, og det bygger opp til snøstorm. 

De må søke tilflukt fra stormen og stopper ved diligencestasjonen Millie’s Haberdashery, som de kjenner godt til. 
De blir derfor overrasket over at de blir møtt av den ukjente meksikaneren Bob (Demián Bichir), som sier han passer på stedet for Millie og Sweet Dave. 
Enda mer mistenkelige er de tre andre personene som søker tilflukt, Oswaldo Mobray (Tim Roth), Joe Gage (Michael Madsen) og sørstatsgeneral Sanford Smithers (Bruce Dern). 
Hva skjuler de, og hvorfor? 

Tarantino leverer nok en gang en film som er helt unik. 
Som vanlig skaper han sin egen sjanger som er vanskelig å sette i bås. 
Det er simpelthen en Tarantino-film. 
Han inviterer oss inn i en fantastisk verden med superb dialog, bilder som tar pusten fra deg, og de mest fargerike karakterene det går an å forestille seg. 
Kort sagt, fabelaktig, og veldig, veldig kult! 
",1
"Skuffende gjensyn med «Mammon»
Tid: 3. januar kl. 21.25, 4. januar kl. 21.25, deretter på søndager 

Skuespillere: 
Jon Øigarden, Nils Ole Oftebro, Trond Espen Seim, Ingar Helge Gimle, Laura Christensen, Anna Bache-Wiig, Anders Danielsen Lie, Jan Gunnar Røise, Pål Christian Eggen og Bjarte Hjelmeland. 

Jeg var en av mange som var begeistret for første sesong av «Mammon». 
Den var forfriskende original, og hadde et herlig slør av mystikk. 
Forventningene var derfor ganske høye til den andre sesongen, og i de forventningene lå også at noen av de tingene de fikk kritikk for i første runde nå var rettet opp. 

Flere regissører, flere forfattere og mye mer penger skulle gjøre sesong to mye bedre, men dessverre er det et skuffende gjensyn. 
Vi kan starte med handlingen. 
En kjent journalist og politisk kommentator, Hammern (Pål Christian Eggen) blir brutalt myrdet. 
Journalisten Peter Verås (Jon Øigarden) som vi møtte i første sesong, er kollega med den drepte og forsøker å finne ut hvem som har begått udåden og hvorfor. 
Samtidig følger vi det politiske maktspillet mellom statsminister Michael Woll (Trond Espen Seim) og finansminister og nestleder Erik Ulrichsen (Ingar Helge Gimle). 

I utgangspunktet kunne dette vært veldig spennende, men det er vanskelig å virkelig få med seg handlingen. 
Det er for mange involverte som ikke blir ordentlig presentert, men som samtidig tar opp plass i handlingen uten at en helt skjønner hvorfor. 
Til tider virker det også som om deler av scenene mangler. 
Som om vi har spolt forbi en viktig ledetråd som gjør at handlingen henger sammen. 
Det politiske maktspillet tar også for mye plass, for det er ikke her gullet ligger. 
Under maktintrigene ligger det nemlig en spennende og mørk familiehistorie som burde fått mye mer plass, for når den plutselig blir avslørt uten noen form for oppbygging, mister den mye av effekten den kunne ha hatt. 

Det er også andre ting som trekker ned, som ketchupflekker i ansiktet som er der i ett øyeblikk, borte i neste, og så plutselig tilbake igjen. 
At mikrofonen vises hele to ganger i én scene, er heller ikke noe pluss, og Laila Goody i rollen som VG-redaktør er som en dårlig parodi. 

Likevel glimter det til med noen underholdende øyeblikk innimellom, bare så synd det ikke er en jevnere kvalitet gjennom hele serien og langt færre stereotypier. 

Serien mangler også originaliteten som gjorde første sesong interessant. 
Denne gangen har de lånt fra alle serier som kan tenkes. 
",0
"Mangler magi
Komedie 

USA 2015 

Regi: 
Nancy Meyers 

Manus: Nancy Meyers 

Skuespillere: Robert De Niro, Anne Hathaway, Nat Wolff, Rene Russo,Adam DeVine, Anders Holm 

Tillatt for alle 

Nancy Meyers står bak noen virkelig strålende romantiske komedier som «It’s Complicated», «The Holiday» og «Something’s Gotta Give», som både får deg både til å le og gråte. 
«The Intern» derimot gjør egentlig ingen av delene. 
For all del, det er et par scener som får frem smilet, men det er ikke særlig mer enn det. 

Filmen starter greit med Ben Whittaker (Robert De Niro), som er en 70 år gammel enkemann, som trenger noe å fylle hverdagen med. 
Han ser at et lokalt firma søker etter eldre lærlinger og han griper sjansen. 
Firmaet eies og drives av Jules Ostin (Anne Hathaway), som sliter med å strekke til både hjemme og på jobb. 
Herfra går det nedover, og filmen er fra dette punktet stort sett bare en serie lange monologer om hvordan kvinner kan ha alt, og hvor verdifulle eldre kan være. 

Filmen mister både humor og magi, og i stedet for å vise budskapet blir det stappet ned i halsen på oss. 
På toppen av alt får vi servert klisjeen om at ektemannen til Jules, som er hjemmeværende pappa, føler seg så usikker på manndommen sin at han er utro. 
Dette unnskylder han seg selvfølgelig for, og da er jo alt greit igjen. 

Ektemannen som spilles av Anders Holm, har forresten like mye utstråling som en sur sokk, og det er ikke snev av kjemi mellom ham og Hathaway. 
Denne går fort i glemmeboka. 
",0
"Ikke for kinolerretet
Regi: 
Elsa Kvamme 

Manus: 
Elsa Kvamme 

Medvirkende: 
Einar Lunga, Herdis Seim, Leiv Arvid Reed, Mannegruppa Vest A.O 

Dokumentarfilmen av Elsa Kvamme («Konger av Oslo») handler om psykolog Einar Lunga, som har fått diagnosen prostatakreft med spredning til skjelettet. 
For å takle sykdommen har han begynt å gå — kreftpilegrimsturer. 
Ikke for å oppnå noe religiøst, men for å komme til et sted hvor det faktisk er ok å slippe taket. 

Han snakker åpent om både sin voldelige oppvekst og tabuer rundt det å ha prostatakreft som hormonbehandlingen han må gjennom, som er den samme som folk som skifter kjønn får. 

Dette er noe av det mest interessante i filmen , og det føles rart at dette tabubelagte området, som nesten ikke prates om, ikke har fått mer plass. 
Han har en kjæreste, hvordan opplever hun det? 
Hva er legenes perspektiv på det? 
Ifølge Einar spøker legene det bort, og sier at det må være deilig å slippe å tenke på sex. 

Og selv om Einar har en lun og fin fortellerstemme og er flink til å uttrykke seg, mangler filmen struktur. 
Einar forsvinner egentlig aldri, og det er mer som et portrettintervju enn en dokumentar. 

Jeg savner en tydelig retning og noe som løfter historien til noe mer , og som setter Einars sterke historie inn i en større sammenheng. 
Slik filmen fremstår i dag, er den ikke noe for kinolerretet. 
En sterk historie, men som filmfortelling er den mangelfull. 
",0
"Lite eksplosiv
Regi: 
Joachim Trier 

Manus: Eskil Vogt, Joachim Trier 

Skuespillere: 
Isabelle Huppert, Gabriel Byrne, Jesse Eisenberg, Amy Ryan, Rachel Brosnahab, David Strathairn, Devin Druid 

Tre år etter fotografen Isabelle Reeds (Isabelle Huppert) død, må enkemannen Gene (Gabriel Byrne) fortelle sin yngste sønn at det var selvmord. 
Han ber sin eldste sønn Jonah (Jesse Eisenberg) om å komme hjem for å hjelpe. 
Jonah har imidlertid sine egne problemer. 

«Louder Than Bombs» deltok i hovedkonkurransen på filmfestivalen i Cannes som første norske film på 36 år, og fikk en blandet mottakelse. 
Jeg sitter også igjen med litt blandede følelser. 

Jeg elsket Eskil Vogts (manus) film «Blind» som var både original, interessant og vellaget, og som løftet norsk film uten å kopiere andre. 
Trier har så langt også laget interessante filmer som «Oslo 31. august». 
Denne filmen føles derimot som en kopi av en amerikansk film jeg har sett før — opptil flere ganger. 

Det mest fascinerende med «Louder Than Bombs» er at vi får se konsekvensene av morens død fra både ektemannens, og de to sønnenes, synspunkt. 
Filmen handler også om å takle helt vanlige utfordringer i livet, som å være tenåring, litt rar og forelsket for første gang. 

Jeg liker godt tittelen og betydningen av den , men de klarer ikke helt å formidle den fulle eksplosiviteten som skal ligge under overflaten, og derfor klarer den heller ikke å gripe ordentlig tak i meg. 
",1
"For spesielt interesserte
Regi: 
Marah Strauch 

Manus: Marah Strauch 

Medvirkende: 
Jean Boenish, John Long, Carol Price, Sally Kroeker, Charlie Ducat, Rick Harrison, Bill Wendt, Dave Blatell, Kent Lane, Jim Winkler, Phil Mayfield, Phil Smith, Fred Hussøy, Einar Fride Myskja, Kjell Erik Strømskag, Eirik Fonz 

Tillatt for alle 

Carl Boenish regnes som BASE-hoppingens far, og levde stort sett hele livet sitt på kanten av et stup. 
Det eneste han likte bedre enn å kaste seg utfor høye fjell, broer, master eller bygninger, var å filme det. 

Boenish var en energisk og bestemt mann, med et enormt behov for å utfordre menneskeskapte lover og regler. 
Naturens og universets lover, mente han derimot var absolutte. 

Samtidig var han medlem av Christian Science, som har en spesiell fortolkning av den kristne tro. 

Det går blant annet ut på å nekte medisinsk behandling fordi de tror på mirakuløse helbredelser i kirken. 
Boenish fikset derfor ikke beinet da det brakk, noe som ga ham store problemer og smerter senere. 

Den delvis norskproduserte dokumentaren er på mange måter ikke regissør Marah Strauch sitt produkt. 
Mesteparten av det vi får se er Boenish sitt eget filmmateriale, og det er også disse sekvensene som er de mest interessante og spektakulære. 

Jeg savner også noen kritiske røster oppi det hele. 
I stedet er dokumentaren en slags forherligelse av Boenish og BASE-hopping, selv om det var et mislykket hopp som tok hans liv 7. juni 1984 i Trollveggen i Norge. 
Fengende fra et historisk perspektiv, men ellers for spesielt interesserte. 
",0
"Overraskende lett
Regi: 
Ridley Scott 

Manus: Drew Goddard, Andy Weir, basert på boken av Andy Weir 

Skuespillere: 
Matt Damon, Jessica Chastain, Kristen Wiig, Kate Mara, Michael Pena, Jeff Daniels, Aksel Hennie, Chiwetel Ejiofor, Donald Glover 

Under en bemannet romferd til Mars blir Mark Watney (Matt Damon) og resten av mannskapet overrasket av en voldsom storm. 
Watney blir truffet av ei kjempestor antenne og bli antatt død, og mannskapet etterlater ham på Mars. 
Watney har imidlertid overlevd, men for å holde seg i live må han bruke hver eneste hjernecelle han har. 
Mars er ikke den vennligste planeten. 

Filmen, som er basert på den bestselgende boken med samme navn av Andy Weir, er overraskende lett til å være så tung tematisk. 
Mens «Gravity» var både hjerteskjærende, nervepirrende og bød på de mest spektakulære og nyskapende romscenene noensinne, er «The Martian» mer som feel good-versjonen i sjangeren. 
Av og til er det nesten litt for mye av det gode, og enkelte av karakterene, som NASA-sjefen spilt av Jeff Daniels, føles som en parodi. 

Aksel Hennie virker rett og slett ukomfortabel , og konsentrerer seg så mye om uttalen sin at han glemmer å spille. 
Men de andre birollene gjør ikke så mye av seg de heller. 
Dette er helt klart en Matt Damon-film, og han har nok karisma til å bære den. 
Alt i alt en underholdende film hvor det mest interessante er alt Watney finner på for å overleve, som å dyrke poteter med et noe uortodoks gjødslingsmiddel. 
",1
"Skrekk på sosiale medier
Tematikken er velkjent. 
En gruppe ungdommer som har mørke hemmeligheter, og noen som ønsker hevn. 
Tvisten i denne filmen er at hele historien utspiller seg på PC-skjermen til en av ungdommene. 

På årsdagen til Blaires venninnes selvmord, videochatter hun med kjæresten og resten av vennegjengen. 
Plutselig begynner de å få meldinger fra den døde venninnens Facebook-profil, og en etter en tvinges de til å avsløre hemmelighetene sine. 

Den moderne vrien med at alt skjer på nett, er interessant. 
Samtidig er det også veldig irriterende til tider. 
Det blir mye klikking, frem og tilbake, opp og ned. 
Men det får også frem hvor distanserte vi blir når det skjer på skjermen. 
Filmen får også frem alle de måtene folk kan misbruke nettet på. 

Det føles mindre virkelig og mindre farlig når du sitter trygt og anonymt foran PC-en, og folk lirer av seg alle mulige styggheter de aldri ville ha ytret direkte til noen. 
Men ingen er egentlig anonyme, og alt som legges ut på nettet er der til evig tid. 

Tematikken er utrolig interessant , og ikke minst viktig. 
Men budskapet kommer dårlig frem i denne sjangeren. 
Jeg ville likt å se en seriøs film om dette temaet, og jeg tror det kunne vært uendelig mye mer skremmende. 
",0
"Besteforeldre fra helvete
Grøsser/thriller/skrekkfilm 

USA 2015 

Regi: M. NightShyamalan 

Manus: M. Night Shyamalan 

Skuespillere: 
Kathryn Hahn, EdOxenbould, Erica Lynne Marszalek, Benjamin Kanes, Peter McRobbie,Olivia DeJonge, Jin Douglas Rainey, Dave Jia, Deanna Dunagan 

Aldersgrense:15 år 

Egnethet: 
Ungdom/voksen 

15-årige Becca (Olivia DeJong) og hennes 13-årige bror Tyler (Ed Oxenbould) skal møte besteforeldrene for aller første gang. 
Moren har ikke hatt kontakt med foreldrene på 15 år, men de har strukket ut en hånd og bedt om å treffe barnebarna sine. 
Becca vil bli dokumentarfilmskaper, og vil lage film om morens historie. 

Fra de ankommer den avsidesliggende gården i Pennsylvania, tar det ikke lang tid før de begynner å skjønne at noe er forferdelig galt, og hun får ganske mye mer på film enn det hun hadde regnet med. 

M. 
Night Shyamalan («Den sjette sansen») leverer igjen en film som overrasker og som får hårene til å reise seg, men midt oppi alt det mørke har filmen også en god dose humor. 

Men, ikke misforstå, det er ikke noen komedie. 
Det kommer til å ta ei god uke før jeg kan stå veldig nærme eldre mennesker, og etter filmen trykket jeg på heisknappen som en gal for at en gråhåret dame ikke skulle komme inn i heisen. 

Filmen er ikke Shyamalans beste, men den er absolutt severdig. 
Spesielt hvis du liker sjangeren. 
For det er en klassisk grøsser på mange måter, og følger den velkjente oppskriften for å støkke deg så du hopper høyt i setet. 
Men som sagt krydres den med litt humor innimellom, så det blir ikke bare ren skrekk. 
",1
"Sammensatt og nervepirrende
Drama/thriller 

USA 2015 

Regi: 
Denis Villeneuve Manus: 
Taylor Sheridan 

Skuespillere: 
Emily Blunt, Josh Brolin, JonBernthal, Benicio Del Toro, Jeffrey Donovan, Victor Garber, MatthewPage 

Aldersgrense: 
15 år 

Egnethet: 
Ungdom/voksen 

FBI-agenten Kate (Emily Blunt) blir spurt om å delta 
I en elitegruppe som skal gå etter en av de største narkobaronene i Mexico. 
Hver dag ser hun hvordan kartellene får mer makt, beveger seg lenger inn i USA, og legger igjen død og fordervelse overalt. 
Hun sier derfor ja til å bidra, selv om hun ikke helt hva hun kaster seg inn i, eller hvem hun plutselig er på lag med. 

Gruppen består av Matt (Josh Brolin) som går i flip flop-sandaler og antakeligvis ikke er den han sier han er, og den mystiske Alejandro (Benicio Del Toro) som helt klart har en egen agenda. 
I tillegg har de med seg en gruppe beintøffe elitesoldater. 
Ingen gir mer info enn de må, og Kate famler rundt i mørket mens hun sliter med å legge sine vanlige arbeidsmetoder på hylla. 
Ikke bare for å fange skurken, men for å overleve. 
Publikum får heller aldri vite mer enn hva Kate vet til en hver tid, så seeropplevelsen er i høy grad nervepirrende. 

Filmen er utrolig gjennomført hele veien. 
Regissør Denis Villeneuve (”Prisoners”) leverer nok en gang en film som kryper under huden på meg, og musikken av Jóhann Jóhannsson er fortreffelig. 
Som stor fan av Benicio Del Toro, ville jeg helst sett enda mer av ham på lerretet, men rollen han spiller er til gjengjeld sammensatt og interessant. 
",1
"Tidenes sjakkparti
Drama/biografi 

USA 2014 

Regi: 
Edward Zwick 

Manus:Christopher Wilkinson, Stephen J. Rivele, Steven Knight 

Skuespillere: Tobey Maguire, Liev Schreiber, Lily Rabe, PeterSarsgaard, Robin Weigert, Evelyne Brochu, Andreas Apergis 

Aldersgrense: 6 år 

Egnethet: 
Ungdom/voksen 

«Pawn Sacrifice» er historien om den legendariske sjakkspilleren Bobby Fischer (Tobey Maguire) fra USA. 
I 1972 ble tidenes sjakkparti gjennomført mellom Fischer og hans russiske erkerival Boris Spassky (Liev Schreiber). 
Det er kanskje ikke først og fremst på grunn av sjakkspillet kampen ble så stor, men med den kalde krigen som bakteppe var det mer enn en VM-tittel som stod på spill. 
Ingen amerikaner hadde slått russerne før Bobby Fischer entret scenen. 
Men som på en scene var det også mye drama rundt sjakkspilleren, både foran og bak sceneteppet. 

Enten var det for mye lyd, for lite penger, eller andre ting som gjorde at han trakk seg, ikke møtte opp, eller klaget i media. 
Dette gjør selvfølgelig filmen også mye mer spennende og interessant, enn hvis det kun hadde handlet om det som foregikk på sjakkbrettet. 
Tobey Maguire gjør en god jobb. 
Selv om han ikke direkte likner på sjakklegenden, har han likevel klart å fange essensen, og han formidler spesielt godt Fischers nevroser og paranoide konspirasjonsteorier. 

Filmen får også frem politikken rundt sjakkspillerne, og hvordan det var å være nær Fischer gjennom de to som fulgte ham tettest. 
Advokaten Paul Marshall (Michael Stuhlbarg), og sjakkspiller, prest og veileder William Lombardy (Peter Sarsgaard). 
Alt i alt, en veldig interessant og spennende film fra virkeligheten. 
",1
"Rørende søskenkjærlighet
Drama 

Sverige 2015 

Regi: 
Sanna Lenken Manus: 
Sanna Lenken 

Skuespillere: Rebecka Josephson, Amy Deasismont, Annika Hallin, Henrik Norlén, Maxim Mehmet, Ellen Lindblom 

Aldersgrense: 9 år 

Egnethet: 
Ungdom/voksen 

«Min lille søster» handler om forholdet mellom lillesøster Stella og storesøster Katja. 
I starten ser Stella på sin storesøster med stjerner i øynene, og alt hun gjør er perfekt. 
Men hennes perfekte ytre er derimot en løgn, for på innsiden sliter hun med å takle presset. 

Katja er nemlig en kommende kunstløpstjerne og trener ekstremt mye. 
I tillegg må hun passe skolearbeidet. 
Siden Stella studerer alt Katja gjør med stor iver, er hun den første som skjønner at noe er galt. 

Katja har utviklet alvorlige spiseforstyrrelser, og Stella må gjøre alt hun kan for å redde søsteren. 
I tillegg er hun forelsket i Katjas kunstløptrener som er 35 år gammel, så livet er ganske så komplisert. 

Selv om historien omhandler et ganske velkjent tema som er formidlet på mange ulike måter tidligere, fortelles det likevel med en ny vri og med dybde, varme og masse humor. 
Skuespillerne er nydelige, spesielt 11 år gamle Rebecka Josephson i rollen som Stella. 
Amy Deasismont (bedre kjent som artisten Amy Diamond) gjør også en fabelaktig jobb med å formidle vanskelige tenåringsfølelser i rollen som Katja. 

Filmen er Sanna Lenkens debutfilm, og har fått en rekke utmerkelser på festivaler verden over, blant annet publikumsprisen i Gøteborg og Krystallbjørnen i Berlin. 

Filmen er både rørende og underholdende, og alle skulle hatt ei lillesøster som Stella. 
",1
"Passe dum og ganske deilig
ANIMASJON/FAMILIEFILM 

Norge 2015 

Regi: Rasmus A. Sivertsen, Rune Spaans 

Skuespillere: John Brungot, Hermann Sabado, Finn Schau, Siri Nilsen, Trond-Viggo Torgersen, Frank Kjosås, Bjarte Hjelmeland, Sondre Lerche, Maj Britt Andersen, Eldar Vågan, Niklas Gundersen, Marie Blokhus, Bjørn Sundquist 

Manus: 
Øystein Dolmen, Thomas Moldestad 

Musikk: 
Dolmen/Lorentzen, Kåre Chr. Vestrheim 

Aldersgrense: 6 år 

Den har et overraskende episk tilsnit t, denne lenge etterlengtede Knutsen & Ludvigsen-filmen. 
Vi er knapt nok kommet i gang før våre to små venner må kaste seg på dresinen og dra til Bergen. 
Der sysler nemlig bøtteknotten Rasputin med planer om å skaffe seg verdensherredømme. 
Og turen skal gå innom alt fra Galdhøpiggen til Månen. 
Fansen vil fryde seg over alle referansene. 

Til tider blir det nesten for mye av det gode. 
«Knutsen & Ludvigsen og den fæle Rasputin» er på sitt klart mest sjarmerende den korte tiden vi befinner oss hjemme i tunnelen. 
Så snart filmen beveger seg ut i verden, begynner dens tøylesløse fantasirikdom å føles smått anmassende. 
Også blir den nesten i overkant skummel. 
Sekvensen i Hvalens fordøyelsespark, for eksempel, er en ren psykedelisk «bad trip». 
En del små kinogjengere må nok regne med å miste litt nattesøvn fremover, gitt. 

Samtidig er det ingenting her som ikke kan sies å være i Øystein Dolmen og Gustav Lorentzens ånd. 
De var jo anarkister gode som noen. 
Stemmene og sangene sitter dessuten godt, og animasjonen er både levende og sprelsk. 
Og fremstillingen av bergenserne som noen heslige, fiskeaktige skapninger i Brann-drakter, er selvsagt svært treffende. 
",1
"Sykdom, død og koketteri
DRAMA 

USA 2015 

Regi: 
Alfonso Gomez-Rejon 

Skuespillere: 
Thomas Mann, RJ Cyler, Olivia Cooke, Nick Offerman, Connie Britton, Molly Shannon, Jon Bernthal, Katherine Hughes 

Manus: Jesse Andrews 

Musikk: 
Brian Eno 

Tillatt for alle 

Tittelens «Me» heter egentlig Greg, og er en sosialt utilpass high school-kid. 
Earl er hans eneste ordentlige venn, men Greg foretrekker å kalle ham for en kollega. 
Sammen lager Greg og Earl teite parodier på klassiske filmer. 
Når mamma tvinger Greg til å besøke Rachel — som har leukemi og altså er «the dying girl» - er tiden inne for å lære en lekse om livet. 

«Me and Earl and the Dying Girl» har alt man forventer av en amerikansk indiefilm som har vunnet priser på Sundance-festivalen. 
Den har de utstudert eksentriske bikarakterene (hippie-foreldre, sære medelever). 
Den har de like utstudert fiffige fortellergrepene (billig animasjon, en Wolverine-plakat som plutselig begynner å snakke). 
Og den har den lett ironiske fortellerstemmen (som lover at dette ikke er «en rørende, romantisk historie«). 

Det er mye godt å si om filmen, for all del. 
Foruten at Greg og Earls filmparodier faktisk er morsomme, kan den skilte med både sympatiske hovedrolleinnehavere og en prisverdig vilje til å dykke ned i kreftsykdommens mest smertefulle sider. 
Desto mer synd er det at alle indieklisjeene virker så distanserende. 
«Me and Earl and the Dying Girl» blir kokett når den egentlig skal være gripende. 
",0
"Katastrofal klatretur
Action/drama/thriller 

USA/Storbritannia 2015 

Regi: 
Baltasar Kormákur 

Manus: Simon Beaufoy, Lem Dobbs, Jusin Isbell,Mark Medoff, William Nicholson (basert på virkelige hendelser) 

Skuespillere: 
Jake Gyllenhaal, Josh Brolin, John Hawkes, JasonClarke, Emily Watson, Clive Standen, Vanessa Kirby, Michael Kelly,Martin Henderson, Sam Worthington, Thomas M. Wright, KeiraKnightley, Robin Wright 

Aldersgrense: 9 år 

Egnethet: 
Ungdom/voksen 

10. og 11. mai 1996 mistet åtte mennesker livet i en snøstorm på Mount Everest. 
Flere bøker er skrevet om disse dramatiske timene, og det ble laget en tv-film ”Into Thin Air: 
Death on Everest” (1997) basert på boken ”Into Thin Air” av den bestselgende forfatteren og journalisten Jon Krakauer. 
Krakauer var selv med på den skjebnesvangre klatreturen. 

Nå har den islandske regissøren Baltasar Kormákur (”2 Guns”, ”Contraband”) laget en ny film om den tragiske hendelsen, og William Nicholson (”Gladiator”) og Simon Beaufoy (”Slumdog Millionaire”) har skrevet manuset. 

Filmen er spilt inn ved foten av Mount Everest og i de italienske alpene og samtlige medvirkende fikk føle fjellivet på kroppen. 
Noen ble faktisk sendt hjem med høydesyke, og ikke en gang de største stjernene fikk noen spesialbehandling. 

Dette har hjulpet dem til å levere en helt nedstrippet og ektefølt prestasjon, uten de vanlige ”Oscar-triksene”. 

I tillegg til å lese alt han kom over som er skrevet om hendelsene, fikk Kormákur også tilgang på innspillinger fra den faktiske radiokommunikasjonen de dagene, så filmen er så nært opp til virkeligheten som overhodet mulig. 
Ingen hadde hørt på de innspillingene på 18 år. 
Filmen er både gripende og tankevekkende, og du føler du er der på fjellet. 
",1
"Fra labyrinten til ilden
ACTION/EVENTYR 

USA 2015 

Regi: Wes Ball 

Skuespillere: 
Dylan O'Brien, Kaya Scodelario, Thomas Brodie-Sangster, Nathalie Emmanuel, Katherine McNamara, Aidan Gillen, Giancarlo Esposito, Rosa Salazar, Patricia Clarkson, Barry Pepper, Lili Taylor, Ki Hong Lee 

Manus: James Dashner, T.S. Nowlin 

Aldersgrense: 
12 å3 

Ungdommene fra den første «Maze Runner»-filmen har nå kommet seg ut av labyrinten de ble holdt fanget i. 
Men ting blir på ingen måte bedre av den grunn. 
På utsiden venter nemlig en verden i ruiner, en som ikke er det spor triveligere enn de vi har sett i «The Walking Dead» og «Mad Max». 
Som om ikke det var nok, blir våre unge helter også forfulgt av en organisasjon med det lite tillitvekkende navnet OND. 
Den er, av grunner vi bare delvis får forklart, ute etter blodet deres. 

«Maze Runner»-filmene føyer seg inn i en lang rekke av lignende tenåringsdystopier fra senere år. 
Unge mennesker blir overlatt til seg selv i en kaotisk og farlig virkelighet. 
Knapt noen av autoritetspersonene de støter på — kall dem gjerne «de voksne» - har gode hensikter. 
De eneste som kan redde kidsa, er dem selv. 
Hva den voldsomme populariteten til disse filmene sier om tiden vi lever i, er utvilsomt en studie verdt. 

«Maze Runner: 
Ildprøven» lider litt under å være en transportetappe frem til alle spørsmål skal besvares i seriens tredje og siste del. 
Men den er adskillig mer episk og handlingsmettet enn film nummer én. 
Så lenge du klarer å svelge den dystre verdensanskuelsen, kommer du neppe til å kjede deg. 
",1
"Mørke hemmeligheter
THRILLER 

USA/Australia 2015 

Regi: 
Joel Edgerton 

Manus: Joel Edgerton 

Skuespillere: 
Joel Edgerton, Jason Bateman, Rebecca Hall, Allison Tolman, Tim Griffin, Busy Philipps 

Aldersgrense: 
12 år 

Simon (Jason Bateman) og Robyn (Rebecca Hall) flytter til Los Angeles, hvor Simon har vokst opp. 
Kort tid etter de har flyttet tilbake går de tilfeldigvis på en gammel skolekamerat av Simon, Gordo (Joel Edgerton). 
Gordo er en smule rar og intens, og begynner å sette igjen små gaver på trappa og kommer på uanmeldte besøk. 
Hva er det egentlig han vil? 
Og har Simon også noe å skjule? 

Filmen følger den klassiske thriller-oppskriften med en økende grad av usikkerhet og ubehag ettersom historien utspiller seg, og et par hoppe i stolen-øyeblikk. 
Den har også noen interessante tvister og vendinger som gir historien mer dybde. 

Joel Edgerton er fantastisk i rollen som Gordo, men som både regissør, skuespiller og manusforfatter for filmen har det kanskje blitt for mye å instruere de andre skuespillerne. 
Jeg er i utgangspunktet fan av Jason Bateman, men med unntak av et par scener, er prestasjonen lite inspirerende. 
Jeg blir ikke direkte blåst av banen av Rebecca Halls prestasjon heller. 

Men alt i alt, er det en helt ok thriller, og helhetsinntrykket trekkes opp av et velskrevet og originalt manus. 
Hvor godt kjenner vi egentlig våre nærmeste? 
Tanken på at en av dem vi stoler mest på kan skjule de mørkeste hemmeligheter, er mer skremmende enn fremmede som lusker i buskene. 
",1
"Når tiden stopper opp
DOKUMENTAR/DRAMA 

Estland 2014 

Originaltittel: 
Risttuules 

Regi og manus: 
Martti Helde 

Medvirkende: 
Laura Peterson, Tarmo Song, Mirt Preegel, Ingrid Isotamm, Einar Hillep 

Musikk: 
Pärt Uusberg 

Aldersgrense: 
12 år 

I noen få minutter kan «Der vindane møtes» se ut som en konvensjonell film. 
Det er juni 1941 i Estland, begynnelsen på det som skulle bli «tidenes beste sommer». 
Det er blomster og epletrær og familieidyll. 
Men så snart Stalins soldater kommer, fryses bildet og alt blir grufull, pregnant stillstand. 

Det filmatiske grepet er akkurat så radikalt som det høres ut. 
Skuespillerne står urørlig oppstilt i tablåer. 
Bare en kjole eller gardin blafrer svakt i vinden. 
Kameraet fanger opp talende detaljer — et brød, en hånd, et blikk - før det glir videre inn i neste bilde. 
Lydsporet er melankolske fioliner og stemmen til Erna. 
Hun er en av flere 10 000 baltere som blir stuet ombord i krøttervogner og fraktet til Sibir for å drive skogsarbeid. 
I årevis skriver Erna til sin Heldur. 
Hun vet ikke om brevene kommer frem eller om Heldur i det hele tatt lever. 
Men hun fortsetter å skrive, ofte i poetiske vendinger, om et liv i blodslit og håpet om en dag å få dra hjem igjen. 

«Der vindane møtes» har stor verdi både som historieleksjon og estetisk opplevelse. 
Men enda viktigere er det kanskje at den fanger en universell menneskelig erfaring: 
Når noe fryktelig skjer, er det som om tiden stopper opp. 
",1
"Galskap på østkanten
Sjanger: 
Komedie 

Nasjonalitet: 
Norge 2015 

Regi: 
Ole Endresen 

Manus: Ole Endresen 

Skuespillere: 
Linn Skåber, Morten Ramm, Hege Schøyen, Nils Jørgen Kaalstad, Kristofer Hivju, Jon Øigarden, Christian Skolmen 

Aldersgrense: 
12 år 

Jeg er absolutt fan av Ole Endresens humor og stilistiske språk, og har ledd godt av flere av hans tidligere prosjekter som «Kong Curling». 
«Jakten på Berlusconi» fra i fjor hadde også en del morsomme scener og karakterer, og «Wendyeffekten» er en slags videreføring av den. 

Vi møter mange av de samme karakterene som Nico (Jon Øigarden), Vigdis (Hege Schøyen), de finske torpedoene, og Svenn fra økokrim (Morten Ramm). 
I tillegg møter vi nye karakterer som den prostituerte Wendy (Linn Skåber). 

Handlingen foregår på østkanten av Oslo, nærmere bestemt Bøler. 
Bydelen har sitt eget velsmurte økosystem. 
Systemet viser seg å være svært sårbart for endringer, og da likviditeten fordufter står de foran tidenes crack. 
Kun én manns fingeravtrykk kan åpne slusene igjen. 
Bankmann og Wendys faste kunde (Nils Jørgen Kaalstad), men han er sporløst forsvunnet. 

En heseblesende jakt er i gang, og det er mange som vil ha tak i bankmannen, eller fingeren hans. 

Hovedproblemet er at plottet er rotete og det blir vel mye fjas. 
Selv om retrolooken på filmen er stilistisk kul, blir det forvirrende når handlingen foregår i vår tid. 
Likevel elsker jeg galskapen og forventer store ting av Ole Endresen i fremtiden. 
",0
"Sånn passe safari
Barnefilm 

NORGE 2015 

Regi: 
ArneLindtner Næss, Ina Bye-Hansen 

Skuespillere: 
Nora Amundsen, EliasSøvold-Simonsen, Janne Formoe, Thorbjørn Harr, Hilde LouiseAsbjørnsen, Ivar Nørve, Ine Aakre, Terese Mungai, Felicia Formoe 

Manus: 
Alexander Eik 

Musikk: 
Lars Kilevold 

Aldersgrense: 
Alle 

Egnethet: 
Barn 

Første gang vi møtte Karsten og Petra, for et par år siden, ble de bestevenner. 
I film nummer to og tre fulgte vi dem på vinterferie og i julefeiringen. 
Denne gangen får vi være med de to ursøte femåringene helt til Afrika. 

Akkurat hvor på det enorme kontinentet vi befinner oss, tar «Karsten og Petra på safari» seg aldri bryet med å fortelle. 
Til gjengjeld utnytter filmen sin eksotiske setting for alt den er verdt. 
Mer spilletid brukes på møter med små og store dyr — alt fra termitter til giraffer - enn på å fortelle en sammenhengende historie. 
Når de tar på seg å finne moren til løvebabyen Leo, får våre venner likevel sjansen til å vise hvor snille, modige og smarte de er. 

Karsten og Petra-filmene, som for lengst har vokst seg ut av rammene til Tor Åge Bringsværd og Anne G. Holts bøker, er blitt kritisert for kun å bevege seg på overflaten. 
Og heller ikke «Karsten og Petra på safari» blir mer enn sånn passe spennende, sånn passe morsom og sånn passe gripende. 
Bare litegrann mer fantasi og litegrann mer løssluppenhet - foran så vel som bak kamera - kunne ha gitt filmen et betydelig løft. 
Slik det er, blir den aldri mer enn et sånn passe stykke tidtrøyte for de aller minste. 
",0
"Filmkunst på sitt beste
TYSKLAND 2015 

Drama/spenning 

Regi: 
Sebastian Schipper 

Manus: Eike Frederik Schulz, Sebastian Schipper, Olivia Neergaard-Holm 

Foto: Sturla Brandth Grøvlen 

Skuespillere: 
Laia Costa, Frederick Lau, Franz Rogowski, Burak Yigit, Max Mauff 

Aldersgrense: 
12 år 

Egnethet: 
Ungdom /voksen 

Victoria (Laia Costa) er fra Madrid, men hun har bodd i Berlin i tre måneder. 
Hun kjenner ingen og føler seg utenfor og ensom. 
På vei hjem fra en nattklubb møter hun Sonne (Frederick Lau) og kompisene hans. 
Desperat etter å føle en eller annen slags tilhørighet til byen og til et annet menneske blir hun med dem ut i Berlin-natten. 
Det som starter som uskyldig moro, blir plutselig blodig alvor når en av guttene skylder noen farlige folk en tjeneste. 

Filmen er spesiell på flere måter, men den mest åpenlyse er at alt er skutt i én lang tagning. 
To timer og tjue minutter uten stopp, klipp, pause, eller dataeffekter. 
Og kunststykket, for det er det virkelig, er utført av den norske filmfotografen Sturla Brandth Grøvlen. 
For skuespillerne må dette også ha vært en ekstremt krevende øvelse, men de gir alt og leverer en av de råeste og mest troverdige prestasjonene jeg har sett på lenge. 

Manus og regi er også forbilledlig. 
Victorias desperate søken etter medmenneskelig kontakt etableres helt fra start noe som gjør at valget hennes med å ta av gårde med vilt fremmede er forståelig. 
Da hun også senere forteller Sonne om sin spesielle oppvekst, forklarer det også hennes behov for spenning og det å kjenne seg levende. 
En filmopplevelse helt utenom det vanlige. 
",1
"Kald, gøy krig
ACTION/KOMEDIE 

USA/STORBRITANNIA 2015 

Regi: 
Guy Ritchie 

Skuespillere: Henry Cavill, Armie Hammer, Hugh Grant, Jared Harris,Alicia Vikander, Elizabeth Debicki, David Beckham Manus: GuyRitchie, Lionel Wigram, Max Borenstein, Scott Z. Burns 

Musikk: 
Daniel Pemberton 

Aldersgrense: 
12 år 

Egnethet: 
Ungdom/Voksen 

Nå som James Bond har vist seg å være nesten menneskelig — med eksistensielle problemer og det hele - kommer dette stykket gammeldags, helt uhøytidelig agent-action som noe av en befrielse. 
At «The Man from U.N.C.L.E.» er basert på en TV-serie få nordmenn har et forhold til, gjør ikke noe. 
Filmens utallige sjangermarkører vil føles kjente og kjære for de fleste. 

Året er 1960-et-eller-annet. 
Den kalde krigen er på sitt kaldeste. 
En amerikansk agent (Henry Cavill), en sovjetisk agent (Armie Hammer) og en kvinne som muligens er dobbeltagent (Alicia Vikander) tvinges til å samarbeide. 
Den felles fienden er - det sier seg nesten selv - en internasjonal forbryterliga med naziforbindelser og tilgang på atomvåpen. 
Og dét er i grunnen alt du trenger å vite om plottet. 
Resten er fornøyelige digresjoner og usannsynlige actionsekvenser. 

La gå at filmen godt kunne hatt et mer disiplinert manus. 
La gå at Cavill og Hammer mangler noe av den naturlige - for ikke å si britiske - sjarmen man forventer fra hemmelige agenter med stilige dresser, dametekke og en hang for cocktails. 
«The Man from U.N.C.L.E.» har vidd og overskudd nok til å kompensere. 
Visuelt er den dessuten for ren retro-porno å regne. 
",1
"Famling i mørke
THRILLER 

Frankrike 2015 

Regi og manus: 
Gilles Paquet-Brenner 

Skuespillere: 
Charlize Theron, Chloë Grace Moretz, Nicholas Hoult, Christina Hendricks, Corey Stoll, Drea de Matteo, Tye Sheridan 

Musikk: BT, Gregory Tripi 

Aldersgrense: 
15 år 

Da Libby Day (Charlize Theron) var åtte, ble hele familien hennes brutalt drept hjemme på gården. 
I de 28 årene som har gått siden den gang, har Libby levd på en slags makaber kjendisstatus mens broren Ben har sittet inne for drapene. 
Når en motvillig Libby omsider prøver å finne ut hva som egentlig skjedde, skal det vise seg at Ben kanskje ikke er en tvers gjennom ond djeveldyrker allikevel. 

«Dark Places» er, akkurat som fjorårets «Gone Girl», basert på en roman av Gillian Flynn. 
(Boken heter «Mørke rom» i norsk oversettelse.) 
Men mens «Gone Girl» var både stilsikker, fiks og, ikke minst, fullstendig ko-ko, blir «Dark Places» aldri annet enn humørløs og seig. 
At filmen synes å foregå i en parallell, nesten «True Detective»-aktig virkelighet — det er fattigdom og det er rusmisbruk og det er økseangrep på sakesløse kuer - er dessverre ikke nok til å gjøre den spennende. 
Det stadig mer søkte plottet og en mutt Charlize Theron som subber fra scene til scene med capsen godt trukket ned i øynene, hjelper heller ikke: 
«Dark Places» går på samme lave bluss fra begynnelse til slutt. 

Regissør Gilles Paquet-Brenner («Saras nøkkel», 2010) blir neppe noen ny David Fincher, for å si det sånn. 
",0
"Tidsriktig ungdomsfilm
DRAMA 

USA 2015 

Regi: Max Joseph 

Manus: Max Joseph, Meaghan Oppenheimer, Richard Silverman 

Skuespillere: Zac Efron, Emily Ratajkowski, Jon Bernthal, Wes Bentley, Jonny Weston, Shiloh Fernandez, Alex Shaffer 

Aldersgrense: 
12 år 

Cole (Zac Efron) er en ung DJ som jobber iherdig mot drømmen om å bli suksessfull, reise jorden rundt og spille for tusenvis av folk. 
Han bor hos barndomskompisen Mason (Jonny Weston) fordi han har ikke kontakt med foreldrene, men vi får aldri vite hvorfor. 
De andre barndomskompisene Ollie (Shiloh Fernandez) og Squirrel (Alex Shaffer) prøver også å skape seg en vei ut av fattigdommen og endeløse blindveier i The Valley (San Fernando Valley, Los Angeles). 

Det at de er nærmeste naboer til de rike og berømte i Hollywood, gjør ikke lysten på suksess mindre. 
Men det er vanskelig å få innpass. 

Så møter Cole DJ-en James (Wes Bentley) som allerede har slått igjennom og han tar Cole under sine vinger. 
Forholdet kompliseres derimot når Cole forelsker seg i James’ assistent og kjæreste Sophie (Emily Ratjkowski), og Cole slites også mellom nye dører som åpner seg og forholdet til kompisene. 

Deler av filmen er skikkelig bra og den føles på mange måter både aktuell og tidsriktig. 
Jeg sliter litt med castingen av Emily Ratajkowski, som hvis en ser bort fra hennes åpenlyse attributter, egentlig er ganske endimensjonal. 
Historien går også for lite i dybden på karakterene. 
Det er likevel noe med filmen, og den sier definitivt noe om samtiden vår og de mekanismene som styrer. 
",1
"Rørende fra virkeligheten
DRAMA 

USA 2015 

Regi: 
Simon Curtis 

Manus: 
Alexi KayeCampbell, basert på boken «The Lady in Gold» av Anne-Marie O’Connor 

Skuespillere: 
Hellen Mirren, Ryan Reynolds, Daniel Brühl, KatieHolmes 

Den sanne historien i «Woman in Gold» er spennende, interessant og rørende på så utrolig mange ulike plan. 
Både på det personlige plan, men også på det historiske. 

Maria Altmann (Helen Mirren) flyktet fra Wien til Amerika under 2. verdenskrig. 
Da søsteren dør, finner hun noen gamle brev som setter i gang en kamp for å gjenvinne hennes rettmessige arv og familiens ære. 

Marias familie eide en rekke malerier og skatter som ble stjålet av nazistene, deriblant Gustav Klimts berømte maleri «Portrett av Adele Bloch-Bauer l» som var et portrett av Marias tante. 
For å få tilbake bildet, som er verdt over 100 millioner dollar og som anses som en av Østerrikes store kulturskatter, eller i det minste få dem til å innrømme at de tok imot bildet på ulovlige premisser, går hun til sak mot den østerrikske stat med hjelp av advokaten Randy Schönberg (Ryan Reynolds). 

Helen Mirren er som vanlig fremragende og bærer mye av filmen, men Ryan Reynolds gjør også en fin figur og kjemien dem imellom fungerer bra. 
Filmen veksler mellom fortid og nåtid, og Marias levende og sterke minner gir en fin kontrast til det juridiske og politiske spillet. 
Det hedrer også hennes familie på en vakker måte, og minner oss om at vi må aldri glemme. 
",1
"Lett å bli hekta på
Nok en gang leverer Netflix en egenprodusert serie som fengsler, underholder og imponerer. 

Premiere: 
Fredag 28. august på Netflix, 10 episoder 

Regi: 
José Padilha 

Serieskapere: 
Chris Brancato, Carlo Bernard, Doug Miro 

Skuespillere: Wagner Moura, Boyd Holbrook, Pedro Pascal, Joanna Christie, André Mattos 

«Narcos» baserer seg på sanne hendelser rundt oppblomstringen av kokainsmuglingen på 1980-tallet under ledelsen av Pablo Escobar, og hvordan andre smuglere kastet seg inn i leken og dannet det første kartellet. 

Serien viser hvordan det hele startet og hvordan kokain-smuglerne nesten over natten hadde mer penger enn de noen gang kunne ha forstilt seg, eller klarte å håndtere. 

Den forteller også historien om politimennene som prøvde å bekjempe dem, og det politiske spillet rundt narkotikaens inntog i Amerika. 

I tillegg kommer vi under huden på de involverte på begge sider av maktkampen, noe som gir karakterene og serien kjøtt på beina. 

Skuespillerne imponerer også, spesielt Boyd Holbrook i rollen som narkotikapolitimannen Steve Murphy og Wagner Moura som Pablo Escobar. 

Scenene veksler mellom fiksjon og innslag av faktiske bilder og videoklipp fra virkeligheten, noe som fungerer bra og tilfører troverdighet til historiens autentisitet (anmeldelsen baserer seg på de to første episodene). 

Den unge politimannen , Murphy, brukes også som fortellerstemmen og guider oss gjennom datoer og kompliserte hendelser, noe som gjør historien lettere å forstå. 
Stemmen hans, og det faktum at han selv står midt i kampen, tilfører det hele en ekstra nerve. 

Rett og slett en utrolig spennende, interessant og vellaget serie du fort kan bli hekta på. 
",1
"Hjernetrim med Hasnaoui
Kanal: 
NRK1, åtte episoder 

Premiere: 
Fredag 28. august kl. 19.55 

Programleder: 
Nadia Hasnaoui 

Anmeldelsen baserer seg på de to første episodene 

Nadia Hasnaoui leder det nye NRK-programmet «Norges smarteste». 
Konseptet går ut på å teste 25 mennesker, med usedvanlig kloke hoder gjennom en rekke utfordringer for å kåre hvem som er smartest i landet vårt. 

De blir blant anne t utfordret innen sine matematiske og logiske evner, og oppgavene presenteres gjennom ulike dansere, artister og statister på scenen. 
De må også vise at de har god hukommelse OG observasjonsevne. 
Husker du for eksempel hvilken farge på jakken mannen foran deg i køen på butikken hadde i dag? 

Norges yngste professor i matematikk, Jan Martin Nordbotten, er med i hvert program. 
Han jobber ved Matematisk Institutt i Bergen, tok doktorgrad i en alder av 22 år, og guider oss gjennom ulike temaer og myter. 
Hører vi for eksempel med øynene, eller ørene? 

Konseptet fungerer i utgangspunktet bra, men jeg synes av og til det blir litt rotete. 
Det er også lagt opp til i overkant mange oppgaver så det virker heseblesende, og det er litt kort tenketid for folk hjemme i stua som ikke er «genier». 
For litt av konseptets poeng er nettopp at folk skal konkurrere mot hverandre også hjemme i sofakroken. 

Oppskriften er ganske velkjent, og det er ikke de helt store overraskelsene underveis. 
Nadia Hasnaoui leverer i velkjent stil, men det blir av og til litt masete på grunn av alle overgangene, sceneskiftene, den konstante poengoppsummeringen og forklaringen av reglene. 

Totalt sett er det et helt greit underholdningsprogram for hele familien. 
",1
"Fascinerende forsøkskaniner
Premiere: Mandag 24. august, kl. 22.30. 
## Medvirkende: 
Leo Ajkic (programleder), Ali Arslan Iqbal, Hege Skarrud, Joachim Haraldsen, Jamila Luwagga, August Tekrø, Maria Bringsjord, Kent Johansen, Mia Valentina Bergskaug Zapata 

«Diktaturet» er et sosialt eksperiment hvor formålet er å få norsk ungdom til å sette pris på stemmeretten sin, og bruke den i årets kommunevalg. 

Åtte mennesker med helt ulik bakgrunn isoleres på et ukjent sted hvor de skal leve i et diktatur med strenge matrasjoner, portforbud, ingen vinduer, deres personlige eiendeler tas fra dem og de må jobbe lange dager. 
Følger de ikke regimets uforutsigbare ordre får det strenge konsekvenser. 
Vil de akseptere regimets leveregler, eller vil de starte en revolusjon? 

Hvis dette faktisk er et virkelig eksperiment uten manus og regi, og uten at deltakerne er forberedt på hva som skal skje, er det ganske kontroversielt. 
De isoleres på rommene sine for veldig lange perioder av gangen, de har ikke dopapir, de får lite mat i perioder og jobben som går ut på å sortere binders, er ensformig og meningsløs. 
I tillegg må de tyste på hverandre. 

Anmeldelsen baserer seg på de tre første episodene, og selv om jeg av og til lurer på om det er ekte det jeg ser, må jeg innrømme at jeg blir fengslet og har lyst til å se hva som skjer videre. 
Noe av det som fascinerer mest er sammensetningen av deltakere fra den selverklærte kommunisten August, til Jamila som er opptatt av meditasjon og sitt tredje øye. 

Jeg mistenker også at ting vil tilspisse seg litt utover i serien, og hvem som vinner premien på 100.000 kroner er et stort mysterium. 
For ingen av dem vet om det er bra eller dårlig å følge reglene. 
Ikke like drøyt som «The Wave», men i samme gate. 
",1
"Det siste farvel
Sjanger: 
Drama 

Nasjonalitet: 
Danmark 2014 

Regi: 
Bille August 

Skuespillere: 
Ghita Nørby, Paprika Steen, Danica Curcic, MortenGrunwald, Pilou Asbæk, Jens Albinus, Vigga Bro, Oskar Sælan Halskov 

Manus: Christian Torpe 

Musikk: 
Annette Focks 12 år 

Det velspilte, emosjonelt opprivende dramaet er etter hvert blitt noe av en dansk spesialitet. 
Tenk bare på «Festen» (1998), «Arven» (2003) eller «Jakten» (2012). 
Med «Stille hjerte» har nå også Oscar-vinneren Bille August levert sitt bidrag. 

Et godt voksent ektepar har samlet familien rundt seg. 
Mor (Ghita Nørby) lider av en sykdom som ubønnhørlig er i ferd med å gjøre henne lam. 
Meningen er at de nærmeste skal tilbringe en siste helg sammen, før far, som er pensjonert lege, på søndag skal hjelpe mor med å dø. 
Men riktig så glatt skal det ikke gå. 

Mye her ligner unektelig på ting vi har sett før. 
Vi får de beklemmende familiemåltidene og vi får de fortrolige samtalene på kammerset. 
Vi får gråten, vi får tvilen, vi får sinnet og vi får de uunngåelige hemmelighetene som presser seg opp til overflaten. 
Men selv om «Stille hjerte» helt åpenbart vil ha oss til å kjenne på den store klumpen i halsen, blir den likevel ikke sentimental. 
Til det er den for sofistikert, for veldreid, for sober. 
Og ikke påkaller den bare tårer heller. 
Et kaffeslaberas hvor hele familen får seg noen trekk hasj — dette er, som nevnt, en veldig dansk film - viser at også døden kan ha sine lunt humoristiske sider. 
",1
"Årets familiefilm
Sjanger: 
Animasjon 

Nasjonalitet: 
USA 2015 

Regi: 
Pete Docter, Ronnie Del Carmen 

Manus: 
Pete Docter, Meg LeFauve, Josh Cooley 

Skuespillere: Amy Poehler, Phyllis Smith, Richard Kind, Bill Hader, Lewis Black 

Norske stemmer: 
Line Verndal, Jan Martin Johnsen, Suzanne Paalgard, Dennis Storhaug, Johannes Joner 

Aldersgrense: 6 år 

På både manussiden og som regissør for «Inside Out» («Innsiden ut»), finner vi Pete Docter, mannen bak filmer som «Monsterbedriften» og «Se opp». 
Han har nok en gang laget et imponerende univers ulikt noe annet. 
Denne gangen hvor vi ser hva som foregår inni hodene våre, og hvorfor vi reagerer som vi gjør. 

I filmen følger vi først og fremst det som skjer inni 11 år gamle Rileys hjerne. 
I kontrollsenteret finner vi Glede som har ansvaret for Rileys lykke, Frykt som tar seg av sikkerheten, Sinne som er opptatt av at rettferdighet, Avsky som hindrer at Riley blir forgiftet, og Sorg som ikke helt vet hva rollen hennes er. 
De andre synes egentlig også at hun bare er i veien, men det viser seg etter hvert at rollen hennes kanskje er den viktigste av dem alle. 

Den nye Pixar-Disney-produksjonen er morsom, intelligent, og tar både barn og voksne på alvor. 
Den har ingen logiske brister eller feilskjær, noe som er imponerende med et så omfattende område, og det er rett og slett en av de bedre animasjonsfilmene jeg har sett på lenge. 

Filmen treffer akkurat der den skal, og viser noe helt nytt, som er både fantasifullt og originalt. 

Den vil garantert falle i smak hos hele familien, og gi både store og små flere aha-opplevelser. 

Så langt, årets familiefilm. 
",1
"Håp for de håpløse
Sjanger: 
Dokumentar 

Nasjonalitet: 
Norge 2015 

Regi: 
Kari Anne Moe 

Medvirkende: 
Jan Olav, Kelly, Maylén, Jakob 

Aldersgrense: 9 år 

«Pøbler» er en flue på veggen-dokumentar om mennesker mange av oss kun møter gjennom statistikk: skole-dropouts, mobbeofre, rusmisbrukere, kriminelle og andre antatt håpløse tilfeller. 
Regissør Kari Anne Moe («Til ungdommen«) har fulgt en håndfull slike gjennom noen turbulente måneder i det såkalte «Pøbelprosjektet». 
Målet med prosjektet er at alle skal ut i jobb. 

Jan Olav peker seg snart ut som en slags hovedperson. 
Han har «Always have hope in your life» tatovert på armen og en drøm om å bli rapstjerne. 
At drømmen virker helt uoppnåelig, er han fullt klar over. 
Ikke kan han lese, ikke har han et sted å bo, ikke klarer han å mestre sinnet sitt. 
Likevel: 
Jan Olav har karisma. 
Moes kamera elsker ham like mye enten han viser seg fra sine beste eller verste sider. 

«Pøbler» utspiller seg stort sett mellom de trøstesløst hvite veggene til offentlige kontorer og konferanserom. 
Det er alle personlighetene som gir filmen liv. 
Og selv om det prates nesten hele tiden, uttrykker den mest gjennom å vise ansikter, holdninger og kroppsspråk. 
Den overbyggende dramaturgien blir ikke tydelig før mot slutten. 
Men da har vi til gjengjeld vært vitne til flere sterke menneskelige transformasjoner. 
",1
"Ikke noe å være redd for
Sjanger: 
Skrekkfilm 

Nasjonalitet: 
USA 2015 

Regi: 
Ciaran Foy Skuespillere: 
Shannyn Sossamon, James Ransone, Tate Ellington 

Manus: Scott Derrickson, C. 
Robert Cargill 

Aldersgrense: 
15 år 

La oss være enige om at oppfølgere flest er bortkastet tid. 
Ta «Sinister 2» for eksempel: 
Mens den originale filmen, fra 2012, var en effektiv overnaturlig thriller drevet frem av et mysterium, er denne lite annet enn en serie løst sammenhengende gjentakelser. 
Og hva annet kunne den egentlig bli? 
Mysteriet ble tross alt oppklart forrige gang. 

Igjen handler det om demonen Bughuul. 
Bughuul ser fremdeles ut som om han kunne ha spilt bass i metal-bandet Slipknot og har det fremdeles med å plage barnefamilier. 
Denne gangen går det ut over en alenemor (Shannyn Sossamon fra TV-serien «Wayward Pines«) og de to sønnene hennes. 
Den eneste som kan redde dem, er politimannen fra film nummer én (James Ransone — tenk deg en litt tomsete Jake Gyllenhaal). 

«Sinister 2» tværer ut det kanskje aller gufneste elementet fra 2012 - de kornete, vinglete, liksom «ekte» super 8-opptakene av Bughuuls tidligere ugjerninger - til de rett og slett ikke er gufne lenger. 
Og jo mer vi får vite om busemannen, jo mer tøysete virker han. 
Og når filmen smykker seg med referanser til sjangerklassikere som «Exorsisten» og «Night of the Living Dead», bidrar ikke det til annet enn å understreke hvor meningsløs den selv er. 
",0
"Skyter ikke blink
Sjanger: Action/krim/thriller 

Nasjonalitet: 
USA 2015 

Regi: 
Aleksander Bach Manus: 
Skip Woods, Michael Finch 

Skuespillere: 
Rupert Friend, Zachary Quinto, Ciaran Hinds, Thomas Kretchmann, Hannah Ware 

Aldersgrense: 
15 år 

«Hitman: 
Agent 47» er basert på en spillserie med samme navn. 
Dette er andre spillefilmen som er basert på spillserien, men det er ikke en direkte oppfølger. 
Den første filmen «Hitman» fra 2007, hadde Timothy Olyphant i rollen. 

I denne filmen har Rupert Friend («Homeland») tatt over rollen som den genetisk forbedrede leiemorderen Agent 47. 
Han får to oppdrag. 
Ta livet av sjefen for Syndikatet som vil skape flere agenter, og den unge kvinnen Katia (Hannah Ward) som viser seg å være datteren til han som har skapt ham. 
Det viser seg også snart at Katia også har fått tildelt noen spesielle egenskaper av sin forsvunne far. 
Å ta livet av Katia blir ikke så enkelt som først antatt, og det er ikke det eneste som kompliserer agentens oppdrag. 

Med denne filmen debuterer polskfødte Aleksander Bach som spillefilmregissør, og det begynner bra. 
Dessverre klarer han ikke å holde løpet helt ut. 
Filmen har for mange selvmotsigelser og for mange ulogiske vendinger som irriterer. 
Og selv om hovedpersonen skal være kald og følelsesløs, er det tydelig at det skjer mye under overflaten. 
Dette er spennende og burde vært utforsket i større grad. 
Katias rollefigur kunne også vært utviklet bedre. 
Det som fungerer i spillverden trenger ofte litt mer krydder for å fungere på lerretet. 
",0
"Eventyrlig og magisk
Regi: 
Takashi Shimizu 

Manus: Satoko Okudera, Takashi Shimizu. 
Basert på bokserien med samme navn av Eiko Kadono 

Skuespillere: 
Fûka Koshiba,Tadanobu Asano, Machiko Ono, Rie Miyazawa 

Aldersgrense: 
Tillatt for alle (norsk tale) 

«Kikis budservice» er basert på den klassiske bokserien med samme navn av Eiko Kadono. 
Historien ble filmatisert i 1989 også, men da som anime (japansk animasjonsfilm). 
Denne gangen bringes historien til live av regissør Takashi Shimizu, som kanskje er mer kjent for skrekkfilmene «The Grudge» 1 og 2. 
Historien handler om den 13 år gamle heksen Kiki (Fûka Koshiba). 
Det året hekser fyller 13 år, må de ut i verden og bo et år i en fremmed by som et ledd i hekseopplæringen. 
Kiki og hennes snakkende katt Jiji, drar ut på en lang reise flygende på sopelimen hennes, og ender til slutt i en vakker kystby. 
Her starter hun eget budservice, men hun oppdager raskt at ikke alle stoler på hekser, eller så forventer de mer av henne enn hun kan levere. 
For den eneste type magi hun kan er å fly. 

Filmen er fantasifull og fargerik , og de unge skuespillerne gjør en fin prestasjon. 
De voksne derimot overspiller og er overdrevent teatralske. 
Filmen er litt for lang for de aller minste, og deler av filmen er langtrukken og dårlig klippet. 
Likevel er helhetsinntrykket både eventyrlig, magisk og spennende, og vil garantert treffe de unge publikummerne. 
Filmen er også en fin kontrast til de store Hollywood-produksjonene. 
",1
"Fra YOLO til A4
Regi: 
Judd Apatow 

Skuespillere: Amy Schumer, Bill Hader, Tilda Swinton, Colin Quinn, Vanessa Bayer, Brie Larson 

Manus: Amy Schumer 

Musikk: 
Jon Brion 

Aldersgrense: 
12 år 

Amy er en ganske vellykket magasinjournalist på noen-og-tredve. 
Hun er også grov i kjeften, drikker for mye og går til sengs med nesten hvem som helst. 
Kort sagt oppfører hun seg slik det bare er menn som får lov til å oppføre seg. 

En dag får Amy i oppdrag å portrettintervjue idrettslegen Aaron. 
Han er fornuftig, idealistisk og kanskje bare litegrann naiv. 
I motsetning til Amy står han i hvert fall for tradisjonelt feminine verdier. 
Selvsagt skal de to falle for hverandre. 

Regissør Judd Apatow («The 40-Year-Old Virgin», «Knocked Up») har brukt hele 00-tallet til å portrettere håpløst umodne menn. 
Med god hjelp av manusforfatter og hovedrolleinnehaver Amy Schumer — opplagt en stigende stjerne - gjør han her det samme med en håpløst umoden kvinne. 

«Trainwreck» er morsom når den tuller med tradisjonelle kjønnsrollemønstre. 
Og den er søt når Amy og Aaron (Bill Hader) får spille ut sine kompliserte følelser for hverandre. 
Men etter hvert som filmen - i sin alt for lange siste akt - utvikler seg fra å være rølpete til å bli sentimental, føles den også stadig klammere. 
I likhet med så mange andre grovkornede amerikanske komedier, skal nemlig «Trainwreck» vise seg å være stokk konservativ. 
",1
"Fantastisk nok
Regi: 
Josh Trank 

Skuespillere: 
Kate Mara, Miles Teller, Jamie Bell, Michael B. Jordan 

Manus: Simon Kinberg, Jack Kirby, Stan Lee, T.S. Nowlin, Jeremy Slater, Josh Trank 

Musikk: 
Marco Beltrami, Philip Glass 

Aldersgrense: 
12 år 

Problemet med disse superheltfilmene vi bombarderes av — det kommer en ny hver uke, gjør det ikke? 
- er at de føles så like, alle sammen. 
Det beste med «Fantastic Four» er at den bryter med mye av det vi har lært oss å forvente. 
Inntil siste akt er dette faktisk noe så uhørt som en superheltfilm uten en eneste storslått actionsekvens. 

I motsetning til for eksempel de utmattende «X-Men«- og «Avengers»-filmene, forteller «Fantastic Four» dessuten en lineær historie og holder seg til et begrenset persongalleri. 
Og innenfor universet den bygger opp, blir det egentlig helt fjollete premisset - fire unge mennesker reiser til en annen dimensjon, kommer tilbake med bisarre nye egenskaper - nesten troverdig. 
Og kanskje enda viktigere: 
Siden filmen lar oss bli ordentlig kjent med disse menneskene, er det også mulig å bli følelsesmessig engasjert i skjebnene deres. 

Lytefri er «Fantastic Four» ikke . 
De sleipe myndighetspersonene er en klisjé og filmens midtparti er i seigeste laget. 
Som helhet fremstår den også litt for mye som oppstarten av en ny «franchise» og litt for lite som et selvstendig verk. 
Likevel: 
Det føles godt å kunne forlate en superheltfilm og fremdeles være lysten på mer. 
",0
"Ikke Allen på sitt beste
Regi: 
Woody Allen 

Manus: Woody Allen 

Skuespillere: Joaquin Phoenix, Emma Stone, Parker Posey, Jamie Blackley 

Aldersgrense: 
Tillatt for alle 

Woody Allen, elsket og hatet , har utvilsomt laget strålende filmer som «Blue Jasmine» og «Midnight in Paris». 
«Irrational Man»er dessverre ikke Allen på sitt aller beste, men den har noen høydepunkter og overraskende tvister. 

Filmen starter på typisk Woody Allen-vis med en middelaldrende mann som sliter med eksistensielle spørsmål. 
Filosofiprofessor Abe (Joaquin Phoenix) har mer eller mindre gitt opp å glede seg over noe i livet. 
Ingenting motiverer eller engasjerer ham, og i en konstant whisky-rus leker han med selvmordstanker. 

En dag på kafé sammen med en av sine studenter (Emma Stone), som han har et slags forhold til, overhører de en fortvilet kvinne som forteller om en korrupt dommer som skal ta fra henne barna. 
Dette forandrer alt. 
Plutselig får livet hans mening. 
Han vil drepe dommeren. 

Det er interessant å la en filosofiprofessor ta steget ut av en verden bestående utelukkende av teori, og inn i en verden hvor alt handler om å ta skjebnen i egne hender. 
Samtidig blir det hele litt for søkt og det blir vanskelig å ta filmen seriøst, og den er ikke morsom nok til å fungere som en svart komedie heller. 
Skuespillerne er bra, men dialogen virker anstrengt og kjemien mellom Stone og Phoenix slår ikke akkurat gnister. 
",0
"Prisen for popen
Regi: 
Asif Kapadia 

Medvirkende: 
Amy Winehouse 

Musikk: 
Antonio Pinto 

Aldersgrense: 9 år 

Knapt noen ble vel overrasket av nyheten om Amy Winehouses død 23. juli 2011 . 
Tragedien var tross alt blitt fortløpende dekket av media. 
Men hvor grim den faktisk var, får vi først et innblikk i med denne nærgående dokumentaren. 

Rent filmatisk nyter «Amy» godt av at den britiske sangeren levde i hjemmevideoens og mobilkameraets tid. 
Og i tillegg til bilder fra stort sett hele livsløpet hennes, har regissør Asif Kapadia («Senna», 2010) både fått benytte seg av originalmusikken og snakke med de viktigste personene i Winehouses liv. 
Dette gjør ham i stand til å virkelig komme på innsiden av historien. 

Musikkdokumentarer følger stort sett alltid den samme dramaturgien : 
Oppstart i trange kår følges av suksess, som igjen følges av tilsynelatende uoverstigelige problemer før det hele avrundes med nye oppturer. 
Filmen om Amy Winehouse har alt unntatt den lykkelige slutten. 

Med vissheten om hvor det hele skal ende liggende som en kald klump i magen, ser vi den tøffe, morsomme, musikalsk bråmodne jentungen ubønnhørlig bli redusert til en skygge av seg selv. 
Og kameraet er nådeløst. 
Det sparer oss ikke for verken blod, oppkast eller offentlige ydmykelser. 
«Amy» kommer til å knuse hjertet ditt. 
",1
"De nerde ting
Regi: 
Chris Colombus 

Skuespillere: 
Adam Sandler, Peter Dinklage, Josh Gad, Michelle Monaghan, Kevin James, Sean Bean, Brian Cox, Ashley Benson 

Manus : 
Tim Herlihy, Timothy Dowling 

Musikk : Henry Jackman 

Aldersgrense : 9 år 

Ideen bak «Pixels» er såpass dustete at man nesten får lyst til å like filmen usett. 
Et eller annet sted oppe i verdensrommet har fremmede vesener — «Pixels» tar seg aldri bryet med å forklare hvem de er - fanget opp bilder fra klassiske arkadespill og feiltolket dem som en krigserklæring fra jorden. 
Til sitt motangrep bruker de spillene som modell. 
Og når størrelser som Space Invaders, Pac-Man og Donkey Kong angriper, har ikke myndighetene annet valg enn å søke hjelp hos noen avdankede spillnerder. 

Dessverre høres alt dette adskillig festligere ut enn det faktisk er. 
Alle 80-tallsreferansene - Max Headroom, Hall & Oates, Ronald Reagan og så videre - er koselige nok. 
Og CGI-effektene ser dyre ut. 
Men manusforfatterne evner verken å stable en skikkelig historie på bena eller å gi skuespillerne dialog de kan få noe ut av. 
Spesielt det siste er synd. 
Fan-favoritter som Peter Dinklage («Game of Thrones«) og Kevin James («Kongen av Queens«) skusles bort. 
Og Adam Sandler fremstår enda slappere enn han pleier å gjøre. 
(Kan noen minne meg på hvorfor den fyren er filmstjerne?) 
Maskoten Q*bert er dessuten omtrent like gøyal som Jar Jar Binks. 

Ta deg heller et par runder Candy Crush på mobilen. 
",0
"Hjelp, ikke enda en nyinnspilling!
Ingen ville vel finne på å kalle de gamle «Hjelp, vi må på ferie»-filmene for komiske mesterverk. 
Men spesielt juleferie-varianten fra 1989 har vist seg slitesterk. 
Sjansen for at noen skal ønske å se «Vacation» på nytt om 25 år, er derimot liten. 

Her tar Rusty Griswold (Ed Helms, han streite i «The Hangover«) med seg familien på «road trip» til fornøyelsesparken Walley World. 
Meningen er å gjenskape turen hans egen far (Chevy Chase, kun med i en kort, nokså bortkastet gjesterolle denne gangen) tok ham med på i originalfilmen. 
At den turen var en komplett katastrofe, later Rusty til å ha fortrengt. 

Den viktigste forskjellen på «Hjelp, vi må ferie» da og nå, er de nye manusforfatternes usvikelige tro på at en film kan bæres av penis— og pedofilivitser alene. 
Man trenger ikke engang å ha et plott, synes de å mene, bare usmakelighetene kommer tett nok. 
Men med mindre du for eksempel skulle ha moro av å se en «all american» kjernefamilie bade i bæsj - og da mener jeg at de helt bokstavelig talt bader i bæsj - vil «Vacation» fortone seg som en serie helt sjarm- og formålsløse sketsjer. 

OK, rett skal være rett: 
Undertegnede lo av Griswoldenes albansk-produserte leiebil. 
Men det var også alt. 
",0
"- Jentene som styrer showet!
Historien i filmen «Dryads Girls Don’t Cry» er inspirert av det ekte kristiansandsbandet The Dryads, som herjet byens musikkmiljø på 90-tallet. 
Det ekte bandet var imidlertid et gutteband, men i filmen er det jentene som styrer showet. 
Spesielt én jente, Henriette (Iben Akerlie). 
Hun er humørsyk, røyker som en skorsteinspipe (både hasj og vanlige sigaretter) og drikker hele dagen, men hun har personlighet og talent så det holder. 

Hilde (Anneli Aune) beundrer sin spennende, nye nabo fra soveromsvinduet sitt, og gjennom kameralinsen. 
Henriette er det kuleste hun noen gang har sett, og hun dras mot henne og bort fra sitt trygge og vante miljø. 
Hilde finner snart ut at det har sin pris å være byens kuleste.Regissør Sten Hellvigs spillefilmdebut er et hederlig første forsøk, og han leverer en fin ungdomsfilm. 
Filmen mangler imidlertid et skikkelig klimaks og står aldri ordentlig i konfliktene. 
Det gjør at filmen blir for «snill» i forhold til hva den faktisk handler om. 
Filmens mest interessante karakter, Henriette, kunne også med fordel tatt mye mer plass, og det hadde gitt karakteren hennes mer dybde hvis vi kom under huden på henne. 
Men alt i alt, en spennende debut som viser potensial, og Marius Christiansens musikk er som alltid bra og gir en fin ramme til filmen. 
",1
"Gyllenhaal imponerer
Med jevne mellomrom dukker det opp nye boksefilmer. 
Utfordringen til samtlige er å bringe noe nytt i ringen. 
«Southpaw» er ikke noe unntak. 
Hardtslående, men ikke helt knockout. 
Derimot slår Jake Gyllenhaal meg rett i bakken. 
For en prestasjon. 
Han får meg også til å glemme at historien er full av klisjéfylte karakterer, og at den minner om en krysning av «The Champ» og «Rocky». 

Billy Hope (Jake Gyllenhaal) er på toppen av boksekarrieren med mestertittel, fine biler, stort hus og mange «venner». 
Hans kone Maureen (Rachel McAdams) blir drept og plutselig raser hele luftslottet og alle de såkalte vennene spres med vinden. 
Han når bunnen, men for ikke å miste datteren Leila (Oona Laurence) for godt, må han kjempe seg tilbake til ringen. 
Han søker hjelp av treneren Tick (Forest Whitaker), som trente den eneste bokseren som noen gang har vunnet over ham. 

Gyllenhaal er ikke den eneste stjerna, Oona Laurence er i en klasse for seg når det gjelder barnestjerner og leverer en hjerteskjærende prestasjon. 
Selv om det er mye drama og scener som trigger tårekanalene, er det selvsagt også mye boksing, og det er til tider både rått og blodig. 
Men som sagt, det er skuespillerprestasjonene som gjør denne filmen verdt å se. 
",1
"Romantikk på bygda
Regi: 
Thomas Vinterberg 

Manus: Thomas Hardy, David Nicholls 

Skuespillere: 
Carey Mulligan, Matthias Scoenaerts, Tilly Vosburgh 

Aldersgrense: 9 år 

«Far from the Madding Crowd» er Thomas Vinterbergs filmatisering av Thomas Hardys litterære klassiker med samme navn. 

Bathsheba Everdene (Carey Mulligan) er en sterk og selvstendig kvinne som ikke ønsker å tilhøre en mann, men som likevel lengter etter kjærligheten. 
Hun driver en gård helt alene, og har ikke mindre enn tre friere å velge mellom. 
Alle tre er veldig forskjellige. 
Tålmodige og lojale Gabriel Oak (Matthias Schoenaerts), den spennende sersjanten Frank Troy (Tom Sturridge) og den eldre og rike naboen William Boldwood (Michael Sheen). 

I filmatiseringen er mye av det som gjør Hardys bok intrikat, mørk og interessant tatt bort, og det endelige resultatet er en harmløs, romantisk historie hvor karakterenes motivasjon ofte er uforståelig. 
Og selv om boken også har en lykkelig slutt, er veien dit så mye mer interessant. 

I boken drives for eksempel Boldwood til vanvidd av Bathshebas ubesvarte kjærlighet . 
Han utvikler mørke fetisjer, og drives til slutt til drap. 
I filmen virker det rart at han plutselig dreper noen. 
Men når det er sagt, hvis en ikke sammenlikner for mye med boken, er det absolutt en storslått og underholdende film med gode skuespillere og vakre bilder fra landsbygda. 
",1
"Cruise holder koken
Regi: 
Christopher McQuarrie 

Manus: 
Christopher McQuarrie, Drew Pearce 

Skuespillere: 
Tom Cruise, Jeremy Renner, Rebecca Ferguson, Simon Pegg. 

Aldersgrense: 
15 år 

Tom Cruise er nok en gang tilbake i rollen som agenten Ethan Hunt . 
Skuespilleren har passert 53 år, men holder fortsatt koken og driver fremdeles med egne halsbrekkende stunts som å henge fra siden av et stort fly mens det letter. 

IMF (Impossible Mission Force) blir avviklet ,Ethan Hunt og laget hans er ute i kulden og den hemmelige, internasjonale organisasjonen The Syndicate lager kaos i verden med kirurgisk presisjon. 
Det er opp til de utfryste agentene å avsløre hvem syndikatet er, og stoppe dem før det er for sent. 

«Mission: 
Impossible»-serien har med årene blandet inn mer og mer humor, spesielt i forrige og fjerde film i rekken «Mission: 
Impossible — Ghost Protocol». 
Hardtslående action og humor fungerer stort sett bra, men i «Mission: 
Impossible - Rogue Nation» er det nesten litt i overkant mye til tider. 

Likevel , selv om den ikke når helt opp til forrige film som per i dag er den beste av de fem, er det absolutt en underholdende film. 
Den byr på flere kule sekvenser, som et attentatforsøk i operahuset i Wien akkompagnert av Puccinis «Turandot». 

Litt rotete her og der , men totalt sett et kjært gjensyn og de overbeviste i alle fall meg om at MIF med Tom Cruise i spissen fortsatt er levedyktige. 
",1
"Kvalmende dårlig
Regi: 
Travis Cluff, Chris Lofing 

Manus: Travis Cluff, Chris Lofing 

Skuespillere: Cassidy Gifford, Reese Mishler, Pfeifer Brown, Ryan Shoos 

Aldersgrense: 
15 år 

Ikke bare er denne filmen dårlig skrevet , dårlig regissert og dårlig spilt, men du må også ta en reisesyketablett for å komme deg gjennom filmen uten å kaste opp. 
Hele filmen ses nemlig gjennom håndholdte kameraer, og det rister, snurrer og humper seg avgårde i 90 minutter. 
Historien er også utrolig lite troverdig og hele opplevelsen blir derfor både kvalmende og irriterende. 

For 20 år siden satte skolen opp teaterstykket «The Gallows» og en elev blir ved et uhell hengt på scenen. 
Nå skal skolen sette opp igjen stykket for å hedre minnet til den avdøde eleven. 
«Fotballidioten» Ryan (Ryan Shoos) filmer det hele, mens han kommer med teite, sjåvinistiske og diskriminerende kommentarer, og gjør narr av alle andre som ikke er som ham. 

Rollefiguren er endimensjonal og lite interessant , og det er mer en lettelse enn noe annet når han endelig blir tatt av dage. 
De andre karakterene i filmen er ikke stort bedre. 

Bortsett fra et par scener mot slutten er den også lite skremmende til å være en skrekkfilm og alle klisjeer som kan få plass er presset inn. 
Så blir du ikke kvalm av all kameraristingen, blir du garantert kvalm av dem eller det dårlige forsøket på å lage en overraskende slutt. 
Årets dårligste film. 
",0
"Søt ungdomsfilm
Regi: 
Jake Schreier 

Manus: 
Basert på romanen med samme navn av John Green 

Skuespillere: 
Nat Wolff, Halston Sage,Cara Delevingne, Austin Abrams 

Aldersgrense: 9 år 

Filmen «Paper Towns» er basert på romanen med samme navn av forfatter John Green («Fault In Our Stars«). 
Den handler om Quentin (Nat Wolff) og hans eventyrlystne nabo Margo (Cara Delevingne), som han har vært forelsket i siden de var små. 
De har imidlertid vokst fra hverandre i ungdomsårene, så nå beundrer han henne mest på avstand. 

En kveld endrer det seg da hun klatrer inn gjennom soveromsvinduet hans og ber ham delta på et hevntokt. 
Igjen blomstrer håpet om at det kan bli noe mer mellom de to, men så våkner han neste dag og finner ut at Margo er forsvunnet. 
Med nyvunnet mot og blind av kjærlighet, starter han en lettere desperat jakt etter ledetråder som kan fortelle ham hvor hun har reist. 

Historien har absolutt interessante elementer , som konseptet med papirbyer (byer på kartet som egentlig ikke eksisterer), og hvordan vi gjerne spinner myter rundt folk og tillegger dem egenskaper de egentlig ikke har. 
Men samtidig ligger den og vaker for mye på overflaten til å virkelig trekke deg helt inn. 

Skuespillerne fungerer helt greit , sjarmerende, men ikke direkte gnistrende. 
Totalt sett er det likevel en underholdende og søt film som vil fenge ungdomspublikummet, men den mangler som sagt litt substans for å gjøre den virkelig bra. 
",1
"Underholdende om døden
Regi: 
Sharon Maymon, Tel Granit 

Manus: Sharon Maymon, Tel Granit 

Skuespillere: Ze’ev Revah, Levana Finkelshtein, Aliza Rosen, Ilan DAR, Rafael Tabor, Shmuel Wolf 

Aldersgrense: 
12 år 

«Avskjedsfesten» handler om en gruppe venner på et aldershjem i Jerusalem. 
Når en av deres nære venner ligger for døden med sterke smerter og ber dem om hjelp til å avslutte livet med verdighet, klarer de ikke å si nei. 
Yehezkel bygger en dødshjelpmaskin som gjør at Max selv kan trykke på knappen og avslutte sitt eget liv på egne premisser. 

Yehezkels kone Levana lider av Alzheimers, men er fremdeles klar nok i hodet til å være uenig med sin mann om aktiv dødshjelp. 
Gjennom deres diskusjoner kommer begge sider i det etiske dilemmaet godt frem, og uansett hvilken side de står på er det ingenting som til syvende og sist er helt sort-hvitt. 
Når i tillegg ryktet om maskinen sprer seg og flere vil ha hjelp, blir gråsonene enda vanskeligere å navigere i. 
Hvem har egentlig rett til å bestemme over liv og død? 

Filmen er varm og rørende, og har en underfundig og intelligent humor som omkranser et vanskelig tema på en flott måte. 
Skuespillerne er også helt fantastiske, og bringer farge og liv til karakterene og gjør dem flerdimensjonale. 
Filmen vant publikumsprisen under filmfestivalen i Venezia, og mye av grunnen er nok at de har klart kunststykket å lage en film om vanskelige temaer som balanserer det triste med det muntre og underholdende. 
",1
"Morsomt med maurmannen
Regi: 
Peyton Reedx 

Manus : Edgar Wright, Joe Cornish, Adam McKay, Paul Rudd 

Skuespillere: Paul Rudd, Evangeline Lilly, Hayley Atwell, Judy Greer, Bobby Cannavale, Michael Douglas, Corey Stoll, John Slattery, Michael Peña, T.I. 

Aldersgrense: 
12 år 

Superhelt-universet slutter aldri å ekspandere , og nå står «Ant-Man» for tur. 
Jeg skal innrømme at jeg var litt skeptisk til nok en superhelt, men jeg ble svært positivt overrasket. 
Filmen har både humor, action og byr på ny innsikt i superheltenes historie og opprinnelse. 

Et av Avengers opprinnelige medlemmer og biokjemiker , Dr. Hank Pym (Michael Douglas) mistenker at hans tidligere protesjé Darron Cross, er farlig nær å kopiere hans formel som vil gjøre ham i stand til å krympe mennesker og skape en superhær med dødelige Yellowjackets. 
For å stoppe Cross trenger han hjelpen til mestertyven Scott Lang (Paul Rudd) og sin egen datter Hope (Evangeline Lilly) som har infiltrert Cross’ selskap. 
I tillegg har de en armé av maur og Scott Langs småkriminelle kompiser med på laget. 

Paul Rudd har vært med på å skrive manuset , og hans tørre humor kommer absolutt til sin rett og løser opp stemningen akkurat på de rette stedene. 
Det samme gjør Michael Peñas ekstremt morsomme innslag. 

I motsetning til mange av de andre superhelt-filmene hvor alt er «jo større, jo bedre», skjer mye av actionscenene og handlingen i «Ant-Man» i en mye mindre skala. 
Men det er ikke mindre spektakulært av den grunn. 
",1
"Western på arabisk
EVENTYR/DRAMA 

Storbritannia/Jordan 2014 

Originaltittel: 
Theeb 

Regi: 
Naji Abu Nowar 

Skuespillere: Jacir Eid, Hassan Mutlag, Hussein Salameh, Marji Audeh, Jack Fox 

Manus: 
Bassel Ghandour, Naji Abu Nowar 

Musikk: 
Jerry Lane 

Aldersgrense: 
12 år 

Denne jordanske filmen er praktisk talt for en western å regne. 
Den har mennene, den har naturen og den har skjebnedramaet: 
Du trenger i grunnen bare å bytte ut kamelene med hester og beduinene med indianere, så har du en John Ford-film. 
Og dypere sett handler «Theeb — Ulven», akkurat som så mange westerns, om hvordan tradisjonelle kulturer blir revet fra hverandre av den såkalte «sivilisasjonens» inntog. 

Året er 1915, stedet er ørkenen i det nåværende Saudi-Arabia. 
Her lever 10 år gamle Theeb og stammen hans ennå på tradisjonelt beduinvis. 
Men fremskrittet, i form av jernbanen, rykker stadig nærmere. 
Og med den følger blodige konflikter. 
En dag kommer en britisk soldat for å be stammen om deres hjelp i krigen mot tyrkerne. 

Theeb - guttungen som i begynnelsen av filmen synes det er vanskelig å slakte en geit, men som skal bli utsatt for uendelig mye hardere prøvelser - spilles med fabelaktig troverdighet av Jacir Eid. 
Jacir trenger aldri mer enn et blikk for å få frem hva som skjer i Theebs hode. 
I samspill med regissør Naji Abu Nowars økonomiske historiefortelling og velkomponerte ørkentablåer, løfter han «Theeb - Ulven» til å bli noe langt mer opprivende enn den gjengse western. 
",1
"En siste dans med gutta
Komedie 

USA 2015 

Regi: 
Gregory Jacobs 

Manus: Channing Tatum, Reid Carolin 

Skuespillere: 
Channing Tatum, Elisabeth Banks, Matt Bomer, Joe Mangianello, Donald Glover, Kevin Nash, Jada Pinkett Smith 

Tillatt for alle 

Egnethet: 
Ungdom/voksen 

I forrige film la Magic Mike (Channing Tatum) tangatrusa på hylla for kjærligheten. 
Nå, tre år etter, tørker han støvet av den igjen for å glitre og glinse en siste gang med resten av gutta. 

Historien om Magic Mike er inspirert at Channing Tatums egne opplevelser i begynnelsen av karrieren, og skuespilleren har også vært med på å skrive manuset denne gangen. 
Mens forrige film ble regissert av rutinerte Steven Soderbergh, er denne filmen regissert av Gregory Jacobs som tidligere kun har jobbet som assisterende regissør, men vel og merke på storfilmer som «Oceans»-filmene. 
Filmen bærer litt preg av dette, for på tross av stramme kropper er filmen til tider noe slapp i fremdriften. 

Men ser en bort fra det, er det i det store og hele en morsom og underholdende film. 
Først og fremst på grunn av et fargerikt persongalleri som byr på det de har og litt til. 
Noen ganger så mye at en skulle ønske en hadde en pute å holde for ansiktet, men det er likevel det som gjør filmen bra. 
Det er en fordel å ha sett den første filmen, og har du det og likte den, vil denne garantert falle i smak. 
Også denne gangen er Tatum den store stjernen, og viser at han danse fletta av de aller beste. 
Til og med Twitch fra «So You Think You Can Dance». 
",1
"Gult er veldig kult
USA 2015 

Animasjon/komedie/familiefilm 

Regi: 
Kyle Balda, PierreCoffin Manus: 
Brian Lynch 

Skuespillere: 
Sandra Bullock, John Hamm,Michael Keaton, Pierre Coffin 

Aldersgrense: 
Tillatt for alle 

Egnethet: 
Familie 

Alle burde ha sin egen minion eller to. 
Fantastiske små, gule klumper som renner over av personlighet og sjarm. 
Ofte er det slik at morsomme ”sidekicks” ikke klarer å innta hovedrollen, men det gjelder ikke for minions. 
De rocker helt på egenhånd også, og vil garanter få frem smilet hos både store og små. 

Tidligere kjenner vi de fra «Grusomme meg» hvor de er lakeiene til superskurken Gru. 
I «Minions» får vi hele forhistorien, minus hvorfor de snakker italiensk. 
Det er fremdeles et mysterium. 
Men vi får se hvordan de allerede som små amøber valgte å følge den største og skumleste fisken i dammen, og hvordan de er absolutt lykkeligst når de har en superskurk å jobbe for. 

På 60-tallet var de et øyeblikk uten sjef, og det brøt ut en stor depresjon blant dem. 
Noen modige få, Kevin, Bob og Stuart drar derfor ut i verden, nærmere bestemt til en skurkekongress i Orlando, for å overtale Scarlet Overkill til å bli deres nye sjefsskurk. 
Men som så ofte med minions, så går ikke alt helt etter planen. 

Filmen har noen partier som er litt skumle, men først og fremst er den veldig morsom. 
Alle grunnene til at du likte de små skurkene fra før blir enda tydeligere, og jeg er nå offisielt superfan. 
Minions ruler. 
",1
"Fremtiden omstartet
ACTION/EVENTYR 

USA 2015 

Regi: 
Alan Taylor 

Skuespillere: 
Arnold Schwarzenegger, J.K. Simmons, Emilia Clarke, Jai Courtney, Jason Clarke, Matt Smith, Byung-hun Lee, Aaron V. Williamson 

Manus: James Cameron, Gale Anne Hurd, Laeta Kalogridis, Patrick Lussier 

Aldersgrense: 
11 år 

Egnethet: 
Ungdom/Voksen 

Utgangspunktet for folkene bak «Terminator Genisys» har vært omtrent som følger: 
Alle er enige om at de to første filmene i «franchisen» (fra henholdsvis 1984 og 1991) er action— og science fiction-klassikere gode som noen, men ingen brydde seg om verken treeren eller fireren (2003/2009). 
Skal merkevaren få forlenget liv, er det derfor nødvendig å «gå tilbake til røttene». 

Det betyr at Arnold Schwarzenegger er tilbake i rollen som i sin tid gjorde ham til et ikon. 
Det betyr også at «Terminator Genisys» langt på vei er en eneste lang lek med allerede velkjente elementer. 
Faktisk er flere av filmens mest minneverdige øyeblikk rene gjenskapninger av scener fra «T1» og «T2» tilsatt noen fiffige vrier. 
I en annen kontekst ville slikt kanskje ha vært for juks å regne. 
Men her, hvor det tross alt handler om å reise tilbake i tid for å endre fremtiden, virker det nesten logisk. 

Fullt utbytte av dette - all hoppingen i tid, alle referansene til tidligere filmer - krever antakelig bachelor eller høyere i Terminator-universet. 
Men ingen kan nekte for at «Terminator Genisys» gjør det den er ment å gjøre: å holde oss underholdt i to timer samtidig som den bereder grunnen for nye kapitler. 
",1
"Hollywood fra innsiden
KOMEDIE 

Regi: 
Doug Ellin 

Manus: Doug Ellin, Rob Weiss 

Skuespillere: 
Kevin Conolly, Adrian Grenier, Kevin Dillon, Jerry Ferrara, Jeremy Piven 

USA 2015 

Aldersgrense: 
11 år 

Egnethet: 
Ungdom/voksen 

Tv-serien ”Entourage” som gikk sin seiersgang på skjermen fra 2004 til 2011, er løselig basert på skuespiller og produsent Mark Wahlbergs liv da han først kom til Hollywood. 
(Minus de mest voldelige og kriminelle handlingene til Wahlberg og hans venner.) 

Resultatet ble karakterene Vincent Chase (Adrian Grenier) og hans barndomsvenner fra Queens, Eric (Kevin Conolly), Turtle (Jerry Ferrara) og Johnny (Kevin Dillon). 
Serien vant både kritikernes og seernes gunst, og vant flere priser. 
Fire år senere er derfor en spillefilm svært etterlengtet og den vil nok glede de aller største fansene, men for resten av oss har regissør og manusforfatter Doug Ellin dessverre ikke klart å overføre magien fra tv-skjermen til det store lerretet. 

Filmen, som er en komedie, er ikke ha-ha-morsom. 
Den har noen underholdende og lattermilde øyeblikkinnimellom, men stort sett er den ganske kjedelig og uengasjerende. 
Skuespillerne prøver litt for hardt og fremstår stive og kunstige, og det som en gang var en troverdig beretning om hvordan livet på innsiden av Hollywood kan være, er nå bare blitt en beretning om å skaffe seg enda mer penger og ligge med enda flere damer. 
Filmen mangler mål og mening, og er fylt opp med tilfeldige kjendiser i stedet for handling. 
",0
"Om mummier og millionærer
ANIMASJON/BARNEFILM 

Originaltittel: 
Muumit Rivieralla 

Regi: 
Xavier Picard, Hanna Hemilä 

Frankrike/Finland 2015 

Tillatt for alle 

Dette er et av de tilfellene hvor filmen leverer akkurat det tittelen lover. 
Inspirert av en reportasje i et kulørt magasin — man får tydeligvis kjøpt sånne i Mummidalen også - drar mummigjengen på tur til den franske rivieraen. 
Der trives Mummipappa og Snorkfrøken som fisk i vann. 
Han med whiskeydrikking og slaraffenliv, hun blant overfladiske filmstjerner og flørtende millionærer. 
Men den slags er ikke noe for verken den jordnære Mummimamma eller det sjalu Mummitrollet. 
Snart blir samholdet i familien satt på prøve. 

Handlingen i denne fransk-finske produksjonen - enkel og vimsete som den er - henter mer fra Tove Janssons tegneserier enn fra bøkene hennes. 
Det gjør også de tiltalende tegningene med sine rene linjer og åpne flater. 
Ulikt moderne animasjonsfilmer flest, er «Mummitrollet på Rivieraen» dessuten helt fri for unødig ståk og bråk. 
Både de godt voksne og de aller minste vil antakelig sette pris på akkurat det. 

Andre vil synes at det hele blir i streiteste laget. 
Jansson var tross alt like mye poet og filosof - for ikke å si surrealist og anarkist - som pedagog og eventyrforteller. 
Her er det meste pyntelig inntil det forutsigbare 

For min egen del savner jeg også Hufsa. 
",1
"Dinosaurene er tilbake
ACTION/EVENTYR/SCI-FI 

USA 2015 

Regi: 
Colin Trevorrow 

Manus: 
Amanda Silver, Rick Jaffa, Colin Trevorrow, Derek Connolly 

Skuespillere: Bryce Dallas, Chris Pratt, Judy Greer, Vincent D’Onofrio, Jake Johnson, Nick Robinson, Lauren Lapkus, Katie McGrath, Ty Simpkins, BD Wong, Irrfan Kahn, Brian Tee, Omar Sy 

Aldersgrense: 
11 år 

Egnethet: 
Ungdom/voksen 

Ingen av de to oppfølgerne har klart å gjenskape magien fra den første ”Jurassic Park”-filmen fra 1993. 
Det klarer heller ikke den tredje oppfølgeren ”Jurassic World”. 

Igjen høres små og store trampende dinosaurføtter på øya Isla Nublar . 
Dinosaurtemaparken Jurassic World er større enn noensinne, men det er likevel ikke nok. 
For å mette publikums appetitt på større og skumlere dinosaurer med flere tenner, har parkens forskere derfor kokt sammen en helt ny art i laboratoriet. 

Basen til den nye arten er T-Rex , men de har også blandet oppi flere andre arter, og resultatet har blitt en superintelligent drapsmaskin, som selvfølgelig etter hvert kommer seg løs på øya. 

Det som kanskje skuffer mest, er at det er det eneste nye de har tilført historien, og dinosauren er i grunnen veldig lik T-Rex. 
Ellers er handlingen utrolig forutsigbar, og veldig lite skummel. 
Hovedpersonene, både de snille og de litt mer rampete, er kjedelige og endimensjonale, og den store finalen på slutten hvor den originale T-Rex-en skal hamle opp med laboratoriemonsteret, er også skuffende tam. 

Det er et par morsomme scener med Chris Pratt, men ingenting i forhold til hvordan han får blomstre i filmer som ”Guardians of the Galaxy”. 
Som forventet er det imponerende spesialeffekter, men ingenting vi ikke har sett før. 
",0
"Krig som kammerspill
DRAMA/KRIGSFILM 

""Mandariner"" 

Estland/Georgia 2013 

Originaltittel: 
Tangerines 

Regi og manus: Zaza Urushadze 

Skuespillere: 
Lembit Ulfsak, Elmo Nüganen, Giorgi Nakashidze 

Musikk: 
Niaz Diasamidze 

Aldersgrense: 
11 år 

Egnethet: 
Ungdom/Voksen 

Abkhazia, 1992: 
Krigen rykker stadig nærmere, men de aldrende bøndene Ivo og Margus vil ikke flykte før mandarinene er høstet. 
Så, etter en blodig trefning rett utenfor dørstokkene deres, blir de sittende med ansvaret for to sårede soldater. 
Den ene er tsjetsjener, den andre georgier. 
For dem er ingenting viktigere enn å drepe den andre. 

En mer eller mindre glemt konflikt om styringen over et lite stykke land ved Svartehavskysten, vil sikkert føles fjern for nordmenn flest. 
Men så er det da heller ikke storpolitikken som er poenget med denne estisk-georgiske Oscar-kandidaten. 
Her er krigen kokt ned til et kammerspill, et som kunne ha utspilt seg hvor som helst og når som helst. 

Filmen holder et avmålt tempo, fargepaletten er høstlig og musikken elegisk. 
Hele tiden står praktiske gjøremål i fokus: frukt må plukkes, mat må lages, ved må hugges, sår må pleies. 
Disse fire mennene, forteller «Mandariner», har mer til felles enn de selv tror. 
Hadde situasjonen vært en annen, kunne de godt ha vært venner. 
Og selv om dét ikke kan sies å være en veldig original innsikt, føles den ingenting om ikke sann. 
Du vil neppe få se en mer human — for ikke å si hjerteskjærende - film om krig i år. 
",1
"SPY:En annerledes superspion 

USA 2015 

Action/komedie 

Regi: 
Paul Feig Manus: 
Paul Feig 

Skuespillere: 
Melissa McCarthy, Jason Statham, Jude Law, RoseByrne, Allison Janney, Miranda Hart, 50 Cent 

Aldersgrense: 
15 år 

Egnethet: 
Ungdom/voksen 

Paul Feig har regissert filmer som ”Bridesmaids” og ”The Hea t”, begge med Melissa McCarthy på rollelisten, og i ”Spy” er han både manusforfatter og regissør og det virker helt klart som om rollen er skrevet for McCarthy. 
Hennes rollefigur som CIA-analytikeren Susan Cooper, spiller på alle hennes beste og morsomste kvaliteter. 

Susan har tilbragt mesteparten av karrieren sin bak et skrivebord, hvor hun hjelper andre agenter ute i felten ved å hviske dem gode råd i øret og beskytte dem ved hjelp av droner og annet fancy, teknisk utstyr som CIA har tilgjengelig. 

Plutselig blir mentoren hennes (Jude Law) drept, og Susan vil gjøre alt hun kan for å hevne hans død — til og med gå ut i felten for å skygge farlige våpenforhandlere. 

Hun skal egentlig bare overvåke og rapportere tilbake til sjefen sin, men før hun har landet på fremmed jord er hun dypt infiltrert i den farlige underverdenen, og en litt annerledes superspion er født. 

Filmen byr absolutt på mange morsomme scener, og det er underholdende å se actionhelten Jason Statham i en helt ny rolle. 
Deler av filmen blir dessverre noe langtrukken og drar helhetsinntrykket litt ned, men alt i alt en underholdende film med mange fargerike skikkelser. 

Og vil du ha med deg en litt ekstra morsom ”blooper”, er det verdt å vente til rulleteksten er over. 
",1
"Tett i nøtta
ANIMASJON/BARNEFILM 

USA 2014 

Originaltittel: 
The Nut Job 

Regi: 
Peter Lepeniotis 

Skuespillere: 
Katherine Heigl, Will Arnett, Brendan Fraser, Liam Neeson, Maya Rudolph, Katie Griffin, Psy 

Norske stemmer: 
Anders Bye, Siri Nilsen, Nils Ole Oftebro, Dennis Storhøi, Per Christian Ellefsen 

Manus: 
Lorne Cameron, Peter Lepeniotis 

Musikk: 
Paul Intson 

Aldersgrense: 7 år 

Egnethet: 
Familie 

Det er ikke animatørenes skyld at «Det elleville nøttekuppet» er blitt en utholdenhetsprøve av en film. 
Mange flinke folk har åpenbart gjort sitt beste for at denne kanadisk-koreanske samproduksjonen skal ta seg like godt ut som et Pixar— eller Disney-produkt. 
Men det hjelper dessverre lite når alt annet later til å være resultatet av perspirasjon snarere enn inspirasjon. 

Smådyrene i parken sliter med å fylle vinterlagrene sine. 
Ekornet Egon får de andre med på å rane en nøttebutikk. 
Men den samme butikken blir også brukt som skalkeskjul av en gangsterbande. 
Og, tja, det er i grunnen det... 
«Det elleville nøttekuppet» er ikke mer enn en time og 25 minutter lang, men har likevel ikke historie nok til å fylle spilletiden. 

Manusforfatterne kompenserer så godt de kan. 
Actionsekvensene kommer nesten like tett som ordspillene, det prompes nesten like mye som det ropes. 
Men resultatet er at filmen føles enstonig, gnålete og sjarmløs. 
Og når en animert Psy - helt ut av det blå - dukker opp for å synge «Gangnam Style» over rulleteksten, bidrar ikke det til annet enn å understreke hvor anstrengt hele dette prosjektet fremstår. 

Anmeldelsen er basert på den norskspråklige versjonen i 2D. 
",0
"INSIDOUS 3:Ikke alle gode ting er tre 

GRØSSER 

USA 2015 

Regi og manus: 
Leigh Whannell 

Skuespillere: 
Stefanie Scott, Lin Shaye, Dermot Mulroney, Hayley Kiyoko, Leigh Whannell, Angus Sampson 

Aldersgrense: 
15 år 

Egnethet: 
Ungdom/Voksen 

Etter den masete «Insidious 2» , har Leigh Whannell — manusforfatter på film nummer én og to, både manusforfatter og regissør her - gjort det eneste riktige: tatt tre skritt tilbake. 
«Insidious 3» foregår noen år før eneren og i stedet for den hjemsøkte familien Lambert, fokuserer den på mediumet Elise (igjen spilt av milde, bestemoraktige Lin Shaye). 

Elise har egentlig trukket seg tilbake, men lar seg overtale til å hjelpe tenåringsjenta Quinn (Disney-barnestjernen Stefanie Scott). 
Quinn, som nylig mistet moren sin, blir nemlig forfulgt av en uhyggelig, hvesende skikkelse som later til å ville drepe henne. 

Alle som har sett de foregående filmene vet hvor vi er på vei. 
Igjen skal det bli mye mumbo jumbo-snakk om demoner og hvileløse sjeler, igjen skal Elise bli nødt til å ta turen over i det hinsidige. 
Dessuten blir det en ny omgang med alle spøkelsesfilmklisjeene i boken - uforklarlig banking i veggen og famling i mørke kjellere inkludert - samt mye bruk av heftige lydeffekter. 

Selv om «Insidious 3» er bedre enn «Insidious 2» , er den strengt tatt ikke annet enn en gjenfortelling av «Insidious» nummer én. 
Men du er i det minste ikke nødt til å ha sett eneren og toeren for å se treeren. 
",0
"Trangt i Toscana
Bittersøte filmer om overgangen fra ungdoms— til voksenliv går det tretten på dusinet av. 
Men italienske «Sommer i Toscana» kommer med en egen vri. 

Italia 2014 

Aldersgrense: 
11 år 

Edo er en grei, litt innesluttet gutt på 17 . 
I tillegg til vanlige greiene — foreldre som krangler, en slitsom lillesøster og et godt øye til to jenter - har han et temmelig kjipt problem: trang forhud. 

Når det viktigste i livet - selve målet og meningen med det hele - er å debutere seksuelt, oppleves en slik defekt nødvendigvis katastrofal. 
«Får vi ikke pult i sommer, er vi tapere,» som kompisen til Edo sier. 

«Sommer i Toscana» er helt ublyg i sin omgang med peniser , mislykkede samleier og ubehagelige legebesøk. 
Men helt «Sex og pinlege sjukdomar» blir den heldigvis aldri. 
Og filmen tar heller ikke verdigheten fra stakkars Edo. 
Takket være Matteo Creatinis fine rolletolkning, føler vi med den hardt prøvede unge mannen. 
Selv når han trer seg inn på en død blekksprut, blir det mer sårt enn guffent å se på. 

Og slik er «Sommer i Toscana» som helhet også. 
Den kunne ha blitt spekulativ, den kunne ha blitt klam. 
Men med sin lune, upretensiøse tone, får den deg i stedet til å humre og kjenne på at du har et hjerte i kroppen. 
",1
"Fremtiden i Disneys hender
EVENTYR 

USA 2015 

Originaltittel: 
Tomorrowland 

Regi: 
Brad Bird 

Skuespillere: 
George Clooney, Hugh Laurie, Britt Robertson, Judy Greer, Raffey Cassidy, Tim McGraw, Kathryn Hahn, Keegan-Michael Key, Thomas Robinson 

Manus: Damon Lindelof og Brad Bird 

Aldersgrense: 
11 år 

Egnethet: 
Ungdom 

Det er nesten så man får lyst til å like «Disney Tomorrowland — A World Beyond» på prinsipielt grunnlag. 
Inspirert av Walt Disneys optimistiske visjon om en verden basert på vitenskap, har regissør Brad Bird («De utrolige«) og manusforfatter Damon Lindelof («Lost«) laget film om den mest verdifulle av alle ressurser: fremtidshåpet. 
Det dumme er at de forteller på så krøkkete vis. 

Casey (Britt Robertson) er den klassiske Disney-heltinnen: modig, smart og ikke så lite veslevoksen. 
Frank (George Clooney) har på sin side vokst opp og blitt en desillusjonert voksen. 
Det Casey og Frank har til felles, er at de begge har fått et glimt av Tomorrowland. 
Veien tilbake til denne utopiske fremtidsverdenen - liksom bare svevende farkoster, sølvskimrende spir og glade mennesker - blir svært dramatisk. 

I en times tid er «Disney Tomorrowland - A World Beyond» langt på vei det fargerike eventyret den tar mål av seg til å være. 
Men i det Clooney endelig får en aktiv rolle i historien, går det meste i ball. 
All eksposisjonen blir trettende. 
All hoppingen i tid, rom og dimensjoner blir forvirrende. 
Og den storslåtte finalen blir - og dette er det virkelig beklagelige - mer moraliserende enn inspirerende. 
",0
"Gavepakke til action-fans
Australia 2015 

Aldersgrense: 
15 år 

”Mad Max: 
Fury Road” er den fjerde i rekken om Max Rockatansky og hans kamp for å overleve i en postapokalyptisk verden hvor stort sett alle er ute etter ham. 
Forrige film ”Mad Max: 
Beyond Thunderdome” fra 1985 med Mel Gibson i hovedrollen, er den mest kjente til nå, men regissør og manusforfatter George Miller leverer så det suser nok en gang. 

Plaget av fortiden, og alle han ikke klarte å redde, vandrer Max (Tom Hardy) alene mens han glir inn og ut av virkeligheten drevet av kun ett instinkt — å overleve. 
Han blir fanget av en gruppe som kaller seg War Boys som styres av Immortan Joe (Hugh Keays-Byrne) som tyranniserer alle rundt seg. 

Immortan Joes beste kriger, Furiosa (Charlize Theron), vender seg mot ham og stikker av med hans mest dyrebare skatter, hans koner. 
Jakten er i gang, og plutselig havner Max i en situasjon hvor han kjemper for noe annet, og noen andre enn seg selv igjen. 

Det er lenge siden jeg har sett en så gjennomført produksjon i alle ledd , fra konsept til visuelt uttrykk, lyd, lys, foto, regi, manus, skuespill, kostymer og så videre. 

For action-elskere er dette faktisk som om julekvelden, toppen av kaka og alt annet som er digg, smeltet sammen til en stor og velsmakende godbit. 
Og når alt er spist opp, vildu bare ha mer. 
",1
"Fransk ”feelgood”
DRAMA 

Frankrike 2014 

Regi: 
Eric Lartigau 

Skuespillere:Karin Viard,François Damiens,Eric Elmosnino,Louane Emera,Roxane Duran,Mar Sodupe 

Produsent:Stéphanie Bermann, Eric Jehelmann, Philippe Rousselet 

Aldersgrense: 
Tillatt for alle 

Egnethet:Ungdom / Voksen 

”Familien Bélier” er en varm , rørende og til tider ganske morsom film om en litt uvanlig familie. 
Men først og fremst handler filmen om Paula (Louane Emera). 

Hun er nemlig den eneste i familien som ikke er født døv. 
Foreldrene og broren er derfor sterkt avhengige av Paula til å oversette, om det så er hos legen for at moren har et hissig soppangrep og faren ikke vil bruke salven, eller for å ta viktige forretningstelefoner i forbindelse med familiens gårdsdrift og osteproduksjon. 

En dag kommer Gabriel inn i livet hennes og hun faller pladask. 
Gabriel er med i skolekoret, og på impuls melder hun seg også inn. 
Til alles store overraskelse, viser det seg at hun har et kjempestort sangtalent. 
Hun holder det skjult for familien, mens lidenskapen for sang vokser og en drøm om å gå på sangskole i Paris tar form. 

Hvordan skal hun få familien til å forstå, og hvordan skal de klare seg uten henne hvis hun drar? 
For å gjøre det hele enda mer komplisert, bestemmer faren seg for at han vil bli ordfører. 

Persongalleriet er svært fargerikt. 
Nesten litt i overkant til tider. 
Det er ikke alt som er like troverdig, men det er samtidig svært underholdende. 
Hovedkarakteren er imidlertid helt fantastisk, og alt i alt blir dette derfor en ordentlig ”feelgood”-opplevelse. 
",1
"Ingen sure miner, ingen sure toner
KOMEDIE/MUSIKAL 

USA 2015 

Regi: 
Elizabeth Banks 

Skuespillere: 
Elizabeth Banks, Anna Kendrick, Brittany Snow, Rebel Wilson, Hailee Steinfeld, Skylar Austin, Anna Camp, Alexis Knapp, Adam DeVine, Ester Dean, John Michael Higgins, Katey Sagal 

Manus: Kay Cannon, Mickey Rapkin 

Aldersgrense: 
Tillatt for alle 

Egnethet: 
Ungdom/Voksen 

Bare så det er sagt: 
Jeg har ikke sett den første «Pitch Perfect»-filmen fra 2012. 
Siden jeg antakelig er av feil kjønn og definitivt er i feil alder, har faktisk hele dette populære fenomenet gått meg hus forbi. 
Men ut fra toeren kan jeg slutte meg til hva jeg har gått glipp av: 
«High School Musical» for de som har vokst fra «High School Musical». 

The Bellas er ni søte, kule og flinke college-jenter — pluss den «eksentriske» Fat Amy (Rebel Wilson) - som tilsynelatende kan bruke all studietid på a cappella-gruppen sin. 
Målet denne gangen er verdensmesterskapet i København. 
At VM i a cappella-sang her blir fremstilt som et arrangement av Roskilde-aktige dimensjoner, sier sitt om hvor «Pitch Perfect 2» befinner seg i forhold til virkeligheten. 

Skuespillerne er, vel, søte, kule og flinke. 
Wilson er eksentrisk. 
Sangnummerne er fengende, om enn langt fra like uakkompagnerte som premisset skulle tilsi. 
Filmens fremste beholdning er likevel humoren. 

«Pitch Perfect 2» er fullt klar over sin egen fjernhet og forutsigbarhet. 
Der andre filmer i sjangeren ville ha gått for sentimentalitet, blir den i stedet selvironisk. 
Og da får selv de av oss med feil kjønn og alder anledning til å humre litt. 
",0
"Gamle spøkelser går igjen
SKREKKFILM 

USA 2015 

Regi: 
Gil Kenan 

Skuespillere: 
Sam Rockwell, Jared Harris, Rosemarie DeWitt 

Manus: David Lindsay-Abaire 

Aldersgrense: 
15 år 

Egnethet: 
Ungdom/Voksen 

Selvsagt måtte det komme en «remake» av «Poltergeist» også. 
Ikke fordi det er noe galt med originalen fra 1982, men fordi det er tryggere for Hollywood å resirkulere gamle merkevarer enn å satse på noe nytt. 
Dessuten finnes det et stort publikum der ute som rett og slett ikke vil se over 30 år gamle filmer. 

Historien er den samme gamle. 
Familien Bowen — Sam Rockwell, Rosemarie 
DeWitt og de tre barna deres - begår tabben det er å flytte inn i et hus som ligger under en høyspentlinje og oppå en gammel kirkegård. 
De rekker ikke engang å pakke ut før skumle, uforklarlige ting begynner å skje. 
Og alle som ble traumatisert av gamlefilmen vil kjenne igjen de viktigste elementene: treet utenfor soveromsvinduet, den gamle klovnedukken, husholdningsgjenstandene som våkner til liv, minstejenta som snakker med TV-en. 

Og det - foruten noen moderne tidsmarkører, blant dem en fiks leketøysdrone, og hakket smidigere spesialeffekter - er i grunnen dét. 
Er det lenge siden du har sett originalversjonen, vil denne i beste fall fungere som et (u)hyggelig gjensyn. 
Og kjenner du ikke til «Poltergeist» fra før, vil du antakelig oppfatte den som en ålreit variant av «Insidious»-filmene (2011/2013). 
",0
"Lite morsom komedie
USA 2015 

Regi: 
Anne Fletcher 

Manus: David Feeney, John Quaintance 

Skuespillere: 
Reese Witherspoon, Sofia Vergara, Michael Mosley, John Carroll Lynch 

Aldersgrense: 
11 år 

«Hot Pursuit» følger en svært velkjent komedie-oppskrift , men dessverre mangler hovedingrediensen — humor. 
Og skal de først tråkke opp samme løype som ørten andre har gjort før dem, bør de i det minste trø like stødig, eller aller helst med litt ekstra schwung i steget. 

Historien er enkel. 
Rose (Reese Witherspoon) har vokst opp i politibilen med sin høyt respekterte politi til far. 
Men hennes egen politikarriere begynte dårlig, og hun er derfor forvist til beviskjelleren. 
Men så får hun en sjanse til å vise hva hun er god for. 
Hun skal være med å eskortere og beskytte et ektepar som skal vitne mot en narkobaron. 
Ting går selvfølgelig ikke som planlagt, og hun finner seg plutselig på rømmen sammen med det kvinnelige vitnet (Sofia Vergara). 

Sofia Vergara er helt fantastisk i «Modern Family» og Reese Witherspoon har jo flere gode roller og en Oscar i bagasjen, men i denne filmen sliter de så mye at det gjør vondt å se på. 
Og det er to grunner til det, et helt elendig manus og dårlig regi. 

Det eneste som er morsomt i denne filmen er feiltakningene som vises helt til slutt. 

De burde ha fylt samtlige 87 minutter med de klippene, for her ser vi at skuespillerne egentlig har ganske god kjemi og ikke minst god humor, noe de ikke får vist i selve filmen. 
",0
"Gamlis vs. hipster
USA 2014 

Regi og manus: 
Noah Baumbach 

Skuespillere: 
Amanda Seyfried, Ben Stiller, Naomi Watts, Adam Driver, Brady Corbet, Charles Grodin 

Musikk: 
James Murphy 

Aldersgrense: 
Tillatt for alle 

Josh (Ben Stiller), en avdanket dokumentarfilmskaper på noen-og-førti, møter Jamie (Adam Driver). 
Jamie er alt Josh skulle ønske at han var: ung, kul og uten hemninger. 
Snart har Josh og kona (Naomi Watts) droppet småbarnsforeldrene i omgangskretsen til fordel for nye og langt hippere venner. 

Det er selvsagt umulig å se en smart, dialogdrevet komedie lagt til New York uten å tenke på Woody Allen. 
Men bare en filmskaper på Noah Baumbachs alder — 45 - kunne ha laget akkurat denne. 
Hans observasjoner av møtet mellom de grånende «generasjon X»-erne og dagens hipstere, er like treffende som de er velformulerte. 
«Jeg husker da denne sangen ble regnet som dårlig,” utbryter Josh når Jamie - helt uten ironi - spiller Survivors «Eye of the Tiger for ham. 

Dessverre endrer «While We're Young» fokus i det Josh og Jamie begynner å samarbeide om et dokumentarprosjekt. 
Plutselig handler den ikke lenger om Lionel Richie versus Wilco, parmiddager versus gatefester eller ungdom versus visdom, men om filmskaping og etikk. 
Og det er langt fra like fornøyelig. 

Denne halvgamlisen lo mye allikevel . 
Og det skulle ikke forundre meg om de med tattiser, trange jeans og livet foran seg vil gjøre det samme. 
",1
"Original grøsser fra Shyamalan
Jeg har sjelden sett en film der humor og skrekk er så finurlig blandet. 
Regissør M. Night Shyamalan har lagt en ny fulltreffer til sin merittliste. 

Den indiskfødte, amerikanske regissøren har med filmer som ""Den sjette sansen"", ""Signs"" og ""The Village"" markert seg med plot der det overnaturlige og mystiske spiller en sentral rolle. 
Nå, i ""The Visit"", tar han oss med til galskapens rike på en høyst original måte. 

Det starter så hyggelig ved at et søskenpar vil la sin enslige mor få en ferieuke alene med hennes nye kjæreste. 
Følgelig sier de ja til en invitasjon fra besteforeldrene som de aldri før besøkt. 

Et lykketreff er bruken av to dyktige, unge skuespillere: 
17-åringen Olivia DeJonge i rollen som Becca, og i særdeleshet 14 år gamle Ed Oxenbould som lillebror Tyler. 
Hans evner som rapper funker strålende og setter en lystig stemning på turen til besteforeldrehuset. 

Vellykket er også Shyamalans fortellergrep (han regisserer sitt eget manus) der han lar barna bruke hvert sitt kamera for å lage en film om ferieuka hos de gamle. 
Subjektiv filming er brukt før i grøssere, men her skjer det mer elegant enn noen gang. 
Ny vri på gamle klisjeer 

Å lage god sjangerfilm handler om å turnere velkjente klisjeer med en ny vri. 
Det avsidesliggende huset blir skumlere og skumlere og besteforeldrene oppfører seg rarere og rarere. 
En gedigen stekeovn på kjøkkenet gir assosiasjoner til heksas ovnsbruk i eventyret om Hans og Grete. 
Men Shyamalan gjør alt på sin måte og overrasker med alternative vendinger. 

Skal man tro regissørens twittermeldinger, forberedte han tre ulike versjoner av filmen, en ren komedie, en skrekkfilm og en midt imellom. 
Det er det siste han har laget, og den funker skikkelig bra. 
",1
"Kampen mot den onde, nok en gang
Nr. 
2-filmen av ungdomsfilmen ""The Maze Runner"" er her, denne gang med nye ildprøver for unge helter. 

I første film (Dødens labyrint) handlet det om en gjeng unge gutter som bodde på en lysning omsluttet av høye murer på alle kanter. 
Ingen husket hvordan de var kommet dit. 

Ved at helten Thomas (Dylan O’Brien) utfordret det bestående samfunnets regler og normer, skar opplegget seg. 
Og filmen fikk selvfølgelig klare likhetstrekk med ungdomsopprøret i ""The Hunger games""-filmene. 

Ut av labyrinten 

Nå, i ""Ildprøven"", lykkes det guttegjengen, men også en jente å rømme fra labyrinten der tyrannen Ond regjerer, godt hjulpet av den sleske Janson (utmerket tolket av Aidan Gillen). 
Friheten fører imidlertid til nye, skrekkelige prøvelser i den ødelagte og utbrente landskapet Svimark. 
Ikke minst skremmer møtet med alskens skikkelser som er rammet av en smittsom, oppsvulmende sykdom. 
Zombie-innslag 

For den som savner zombie-filmer, er dette trolig et perfekt gjensyn da gjentatte scener består i at våre helter må unngå å bli angrepet av smittede monstre. 

Selv synes jeg nok zombiene virker litt som fyll for å hale ut tiden i en story som gradvis går på tomgang. 
Da har jeg mer sans for de spektakulære rømningsscenene i sammenraste ruiner, disse er skikkelig godt laget. 

The Maze Runner-filmene (det kommer ganske sikkert en tredje) er mest interessante for ungdom som er blitt hekta på science-fiction-trilogien til James Dashner. 
Men så medrivende som ""The Hunger Games"" blir serien aldri. 
",0
"Skaper nye spørsmål
En psykisk ustabil kvinne har laget videodagbok fra sju år av sitt turbulente liv. 

Vi fatter lite av hva som foregår inni ustabile menneskesinn. 
Derfor kan det gi viktig innsikt hvis personer med psykisk sykdom får formidle noe av det de opplever og føler. 

Hvordan det er å være psykotisk og høre kommanderende stemmer inni hodet, ble levende skildret av forfatter Beate Grimsrud i romanen ""En dåre fri"" for noen år siden. 
Den skaffet henne Nordisk råds litteraturpris i 2011. 
Videodagbok 

Nå er det Ida Storm fra Tvedestrand som ved hjelp av en videodagbok forteller om sitt mangeårige liv som selvskader. 
Tidlig i filmen forteller hun at hun har en emosjonelt ustabil personlighetsforstyrrelse. 
Opptakene er fra psykiatriske avdelinger og boliger, gjennom nedturer da hun vurderer å ta sitt liv, men også oppturer da hun finner stor glede i naturopplevelser, særlig ved havet. 

Regissør August B. Hanssen har, godt hjulpet av klipper Erik Andersson, satt sammen Idas opptak fra slutten av tenårene (2006) og til hun er rundt 26 år (2013). 
Særlig vondt er det å se arrene på hals, armer og legger etter at hun har skåret seg med kniv, et grelt uttrykk for hvordan et innvendig kaos straffer egen kropp. 

Men det som gjør ""Idas dagbok"" så vanskelig å vurdere, er uklarheten rundt Hanssens dokumentariske metode. 
Enkelte scener har hans egen fotograf tatt opp, men det er uklart hvilke. 
Andre spørsmål som reiser seg, er: 
Under hvilke forutsetninger fikk Ida utlevert et kamera? 
Hvordan påvirker det hennes utsagn at hun vet at hun er med i dokumentarprosjekt? 

Dermed blir det vrient å vite om helheten vi får se, er en subjektiv rapport fra et ustabilt sinn, eller tilrettelagt av regissøren og hans dyktige klipper. 
",0
"Fjellgalskap som filmatisk tragedie
En klatreekspedisjon med tragisk utfall fra 1996 er nå forvandlet til storfilm. 
Historien har alle ingredienser som trengs: 
Spenning, fortvilelse og død, iscenesatt med berømte filmstjerner. 

Hvis du synes ""fjellgalskap"" i overskriften virker fordomsfullt, er svaret at ordet er direkte oversatt fra navnet på den ene ekspedisjonen – Mountain Madness – som Scott Fischer ledet (Jake Gyllenhaal) til toppen av Mount Everest noen skjebnesvangre dager i mai 1996. 
Den andre ekspedisjonen som gikk parallelt, het Adventure Consultants, i regi av Rob Hall (Jason Clarke). 

Eventyrere, altså, besatt av et livsfarlig toppsug. 
Man må ikke stå fjernt fra fjellklatrermiljøer for å synes det er galskap å tvinge menneskekroppen opp i over 8000 oksygenfattige høydemetre for å bestige en majestetisk, men lunefull topp. 

Stinne av pågangsmot 

Den drevne islandske regissøren Baltasar Kormákur får i filmens optimistiske innledningsparti utmerket fram hvordan en gjeng rike forretningsmenn med tynt hår og tykk lommebok – de har betalt 65.000 dollar for å bli guidet til målet – er stinne av pågangsmot og tøffe i replikkene på vei til base camp. 

Regissøren prøver tidlig og nesten for demonstrativt å skremme dem (og oss) med advarsler om oksygenmangel, lungeødem og andre sykdomssymptomer. 
Men de risikosøkende personlighetstypene som er på plass i teltene, lar seg ikke stanse av at døden lurer bak neste fjellknaus og at statistikken er dyster. 
Ikledd dundresser og stegjern tråkker de seg oppover med ishakker og sikringstau. 

250 klatrere har siden 1978 omkommet bare på Mount Everest, fem av dem i 1996-tragedien. 
De 13 andre toppene i Himalaya har krevd sine ofre. 
Alle husker den tragiske ulykken i august 2008 da rundt 30 klatrere prøvde seg på verdens nesthøyeste fjell, K2, fire av dem fra Rogaland. 
18 nådde opp, men 11 av de 30 omkom. 
Blant dem var Rolf Bae som ble tatt av et isras på vei ned. 
— Klatrere har forskjellig holdning til risiko. 
I noen nasjoner ser det ut til å herske en oppfatning om at det er bedre å nå toppen og dø, enn å komme hjem uten bestigning, uttalte Baes følgesvenn, Lars Flatø Nessa, i et intervju med Aftenbladet året etter tragedien. 
Selv hadde de vært ytterst forsiktige (Bae avsto fra å gå helt opp fordi han ikke følte seg bra). 

Klarer ikke snu i tide 

Filmen viser eksempel på at enkelte klatrere må nå målet koste hva det koste vil, også da stormværet uforutsett overfaller dem. 
Kormákur synliggjør hvordan deltakerne under forferdelige fysiske påkjenninger mister dømmekraften og ikke klarer å snu i tide. 
Dertil kommer problemer med manglende klatretau og oksygenflasker. 
Alt dette rammer til slutt ""klientene"", som de betalende kundene kalles, men også guidene som setter livet på spill for å vise ansvar og gi valuta for pengene. 

Filmatisk er framstillingen stort sett overbevisende laget slik at man virkelig tror at man er med aktørene til verdens tak og kjenner spenningen og strabasene på kroppen. 
Bare noen tidlige tagninger synes å være tatt i solskinn med snø blåst inn over settet. 
Sterkt følelseskort 

Dramaturgisk utnytter Kormákur et uhyre sterkt følelseskort fra 1996-tragedien ved at én klatrer tar farvel med kona si på satelittelefon før han dør. 
Et samlet skuespillensemble gjør en troverdig innsats, og musikken til Dario Marianelli bygger opp om de emosjonelle svingningene. 

Og likevel, det skaper ambivalens hos denne anmelder å følge tragedien i kinoformat. 
Samtidig som filmen hyller de omkomne, setter fjellgalskapen seg som en bismak på tunga på vegne av alle etterlatte som sitter tomhendte igjen. 
",1
"Gangsterkomedie blir for tung på labben
Nok en grovhugget gangsterkomedie tar aldri helt av. 

Ole Endresen debuterte med ""Kong Curling"", fortsatte med ""Jakten på Berlusconi"" og kommer nå med ""Wendyeffekten"". 
Har du sett de to første, vet du litt hva det går i: 
Noen av Norges beste tv-komikere lager spillefilm ved hjelp av sine evner som tøysekopper. 

Endresen, som har mangeårig erfaring i komibransjen, dukker denne gang ned i Oslo-bydelen Bølers underverden. 
Der oppstår det forviklinger rundt pengestrømmene inn og ut av en hemmelig pokerliga. 

Unnvikende bankier 

Plottet går omtrent slik: 
En dag virker bankieren for den lyssky virksomheten (Nils Jørgen Kaalstad) forunderlig unnvikende når det gjelder å komme på jobb og sortere sedler. 
Han synes langt mer opptatt av å farte rundt med koffert og nettbrett, men akk, der roter han begge deler bort under en visitt til sin faste luksushore (Linn Skåber). 

Vel vel. 
Den glupe leser aner at store verdier kommer på avveie. 
Mye av filmen består av skravlescener mellom en naiv Økokrim-fyr (Morten Ramm) som stadig må realitetsorienteres om Bølers små og store skurker av den garva Kripos-etterforskeren Sylfest (Christian Skolmen) mens de to løper rundt og leter etter bankieren. 
Disse parodiene er noe av det bedre i filmen, men etter hvert går også de litt på tomgang. 

For lite å spille på 

Linn Skåber kan virke som en sikker vinner i dette komikerlaget, der hun med ekstremt lange øyevipper flørter seg rundt alskens hindringer. 
Likevel er det for mange scener der regissøren kunne gitt henne enda mer å spille på. 

Bjarte Tjøstheim, stakkars, må suge på en avhogd finger. 
Uææh. 
To uforståelig mumlete finske torpedoer blir altfor tunge på labben. 
Jeg noterer at regissøren har stor tro på gladvoldscener, men filmen blir ikke mye morsommere av det. 
",0
"I et Hitchcock-beslektet landskap
""The Gift"" er utmerket laget, flott spilt, men etterlater en tvil om hvor lykkelig man blir av å hevne fortidens synder. 

Den erfarne skuespilleren Joel Edgerton viser at han har et godt grep om filmatiske virkemidler når han nå debuterer som regissør og manusforfatter. 

""The Gift"" er en thriller som langsomt bygger opp et ubehag hos seeren. 
Hvem er nå denne highschool-klassekameraten fra 25 år tilbake i tid, han som en dag uventet pirker Simon på skulderen og vil gjenoppta kontakten? 
Hvorfor dukker han stadig opp på dagtid hos den hjemmeværende kona, Robyn, med gaver og hjelpsomhet? 

Allerede i første møte med Gordo (spilt av Edgerton selv) aner vi at ekteparet invaderes av en person med skjulte motiver. 
Men hvilke? 

Psykologiske krefter 

Nå faller Edgerton aldri for fristelsen til å trå over i skrekkfilmen, men holder seg nennsomt i et Hitchcock-beslektet landskap der målet er å utforske dystre psykologiske krefter i menneskesinnet. 
Her er Illevarslende musikk, mørke korridorer og spenningsfylt stillhet som plutselig avbrytes av en ritsjende lyd eller heftig hundeglam slik at du skvetter i stolen. 
Naken-kvinne-i-dusjen-scener minner om Hitchcocks ""Psycho"", dog uten å etterligne volden fra den. 

""The Gift"" er blitt et intenst kammerspill der Rebecca Hall er glimrende som den intetanende Robyn. 
James Batesman med sin komikerbakgrunn fungerer som stadig mindre troverdig ektemann og Edgerton lister seg rundt som en duknakket, men listig hevner. 

Mobberen og mobbeofferet 

Filmen gir assosiasjoner til svenske Anna Odells ""Gjenforeningen"" der et mobbeoffer forsøker å konfrontere mobberne fra ungdommen. 
Edgertons Gordo-figur er langt mer utspekulert, og noen handlinger er ikke helt troverdige. 

Etterpå grubler jeg på om offeret virkelig vil bli lykkelig av å straffe synderen med øye-for-øye, tann-for-tann-hevn. 
",1
"Et mesterverk om deportasjoner
Mens flyktninger går gjennom dagens Europa, viser kinoen et rystende og betagende verk om estere som ble deportert av Stalin i 1941. 

Hvordan skal vi klare å ta inn over oss lidelsen til tusener, for ikke å si millioner av mennesker som diktaturer og kriger har drevet på flukt gjennom tidene? 
Forfattere og regissørers svar på utfordringen har alltid vært å velge ut den ene skjebnen, den lille familien, enkeltmenneskene som gjennomlever det grufulle, slik at vi kan identifisere oss og iallfall et stykke på vei fatte hva de opplevde. 

I ""Der vindene møtes"" tar regissør Martti Helde utgangspunkt i dokumentariske brev som Erna Tamm skrev til sin mann Heldur etter at de begge ble deportert fra Estland til hver sin slaveleir i Sibir i 1941. 
## Vakre tablåer 

Men det helt spesielle med Heldes film, og det som løfter den over det meste annet som er laget av slike drama, er de filmatiske grepene han har brukt. 
Fortellingen starter med skildringer av et lykkelig hverdagsliv rundt Erna, Heldur og deres datter Eliida. 
De levendegjøres av skuespillere som ikke ytrer noen replikker, bare beveger seg i tablåer i huset og hagen med epletrærne der de bor. 
Det hele er utsøkt og poetisk filmet i svart-hvitt og kommentert av minnebrokker i Ernas brev. 

Sjokket kommer 14. juli 1941 da Stalin beordrer utrenskning av 40.000 baltere til fangeleire i Sibir. 
Straks skifter regissøren til et formgrep som er så slående og originalt at jeg ikke kan huske å ha sett noe lignende noen gang før. 

Frosne positurer 

I scene etter scene framstiller Helde deportasjonene gjennom tablåer der skuespillerne, de fleste amatører; er stilt opp i stivnede øyeblikkspositurer. 
Men straks du tror at du ser inn i et fotografi, oppdager du at vinden vifter i hårstrå og klær, et barn blunker med øynene eller en gammel kone puster tungt. 
Ingen ytrer et ord, alle står der bare, ofte i forvridde kroppsstillinger som synliggjør hvordan de sovjetiske soldatene herset med dem. 

Det er vanvittig fascinerende laget, men aller mest smertefullt fordi det handler om fordrivelse og slavearbeid. 

Det imponerende er også hvordan fotograf Erik Pollumaa i langsomme tagninger forflytter seg rundt i tablåene med de fryste figurene. 
Hans kamera blir et øye som avdekker stadig nye detaljer som skjebnene gjennomlever, utfylt av utsagn fra Tamms brev om hvordan det gikk for henne og denne lille datteren som knapt fikk noe mat å spise. 

Lange tagninger 

Filmteamet må ha hatt et enormt arbeid med å planlegge de lange tagningene fra a til å. 
Resultatet er blitt umåtelig vakkert, sårt og rystende på samme tid. 
Filmuttrykket gir assosiasjoner til den store, russiske filmskaperen Andrej Tarkovskij. 
Men Helde har sin egen signatur, som når han lar de nesten like tagningene flyte sømløst over i hverandre. 
Se særlig scenene i bjørkeskogen der dødsdatoer for omkomne estere er risset inn i stammene. 

Ernas ektemann Heldur havnet i en leir der fangene ble sulteforet og dømt til henrettelse etter en summarisk rettergang. 
Måten Helde og hans fotograf har løst den hjerteskjærende tragedien på, er filmatisk genial. 
Musikken til Pärt Uusberg fyller ut bildene der hvor ord ikke strekker til. 

Sovjetisk holocaust 

590.000 baltere ble deportert i det som Helde kaller det sovjetiske holocaust. 
Bare Erna i den lille familien overlevde. 
Dermed får hun vende tilbake til et filmspråk mot slutten der de frosne tablåene forlates og skuespillerne får bevege seg igjen. 

Det såre spørsmålet Erna ender med, er om friheten hun til slutt vant er verdt prisen: 
At hun etter Stalins død må bo ensom i huset og hagen med epletrærne. 

Gå og se. 
",1
"Sur actionhumor fra Ritchie
Mens vi venter på høstens James Bond-film, herjer et knippe sure agenter i Guy Ritchies actionthriller. 

Regissøren pleier å lage veldreide, men glatte og syrlige actionfilmer. 
I 2008 sto han bak «Rocknrolla», en giftig gryte fra Londons moderne underverden, deretter en uærbødig tolkning av detektivikonet Sherlock Holmes. 

Nå har Ritchie laget kinoversjonen av en 1960-talls tv-serie om den kalde krigens agenter. 
Filmuttrykket er ytterst strøkent og velpolert der han lar russeren, amerikaneren, tyskeren og briten hamle opp med italienske skurker som vil produsere en atombombe. 
Samtidig brer en påtakelig surhet seg over de sofistikerte aktørene fordi ingen av dem liker å samarbeide. 

— Se surere ut! 

Man hører formelig regissøren rope til den skjønne skuespilleren Alicia Vikander: 
""Se enda surere ut!"" 
Så tyr hun til et stivnet trutmunnansikt og å-så-sinte øyne for å vise hvor irritert rollefiguren hennes er. 

Gaby misliker nemlig å bli kidnappet fra Øst-Berlin av CIA-agenten Solo for å spore opp atombombeprodusentene i Italia. 
Aller minst liker hun å måtte leke forloveden til den russiske spionen Ilya (Armie Hammer) idet aktørene ankommer Roma. 
Også han må se veldig sur ut fordi han hater metodene til den strøkne kollegaen fra USA. 
Solo, en sann skjørtejeger, forsøker å være ironisk og morsom, men skuespiller Henry Cavill finner aldri den sjarmerende tonen og det glimtet i øyet som sir Roger Moore huskes for i sin agent 007-tolkning. 

Nostalgisk moro oppstår fordi personene stases opp i 1960-tallsmote. 
Skurkedama Victoria (Elizabeth Debicki) er spjåket ut og sminket opp som en iskald mannekeng. 
Hugh Grant viser seg å ha en innflytelsesrik rolle som britisk og arrogant etterretningssjef. 
Så farer de rundt i et heseblesende tempo og redder verden fra undergang. 
Skjønt den siste biljakten imponerer, er hovedinntrykket likevel at dette ble for glatt og surt. 
",0
"Spektakulært og søtt på safari
Forrige film med Karsten og Petra falt i den overidylliske grøfta. 
Nummer fire-filmen fra Afrika løfter seg mange hakk. 

I ""Karsten og Petras vidunderlig jul"" hadde de voksne en slitsom dikk-dikk-holdning til barna. 
Spørsmålet reiste seg: 
Jobber manusforfatter Alexander Eik og regissør Arne Lindtner Næss for kjapt fordi de vet at barnefamilier uansett strømmer til kino for å se? 

Men denne gang går det bedre. 
""Karsten og Petra på safari"" er mer spennende og forseggjort. 
Bestevennene og Petras morfar blir med til Sør-Afrika der Petras mamma skal bistå en venninne som behandler skadede dyr og hjelper dem tilbake til et liv i villmarka. 

Spektakulære scener snurres snart i gang da barna og bestefar blir med på safari. 
Filmteamet har jobbet iherdig på settet og i klippebordet for å la aktørene komme tett på dyrene i Afrika: Giraffer, løver, elefanter, sebraer, stork, vortesvin og mange flere. 
Bra. 

På turen finner de reservatansatte en enslig babyløve og tar den med til klinikken. 
Ungen døpes til Leo, og barna vil absolutt finne igjen løvemamma. 
Kosedyrene til Karsten og Petra, Frøken Kanin og Løveungen, er med på leteaksjonen. 
Balanserer akkurat 

Utfordringen med å lage film om Afrika for de minste er å balansere vonde og gode elementer på en riktig måte. 
Safari-eventyret ligger i spenningsfeltet mellom de som vil ta vare på de eksotiske dyrene, og jegere som vil tjene penger på å fange dem ulovlig. 

Snart går det opp for Karsten og Petra at det finnes skurker i det afrikanske paradiset som har ulike motiver (ensomhet, fattigdom) gjør gale ting. 
Slik balanserer filmskaperne hårfint mellom konstruert spenning, søt underholdning og en realistisk skildring av samfunnsforhold i et afrikansk land. 
",1
"Fra lettlivet tøys til ulykksalig alvor
Den norske fotografen imponerer med å ta opp en hel spillefilm uten stans. 
""En natt i Berlin"" er blitt en medrivende opplevelse. 

Riktignok kan man den første halvtimen lure på om det vil skje noe særlig, men jeg kan love at dramatikken stiger kraftig underveis. 
Tålmodigheten får således sin rike belønning. 

Det starter i en nattklubb i Berlin i de små, mørke morgentimer. 
Etter å ha danset seg svett og trøtt kjøper unge Victoria seg et glass vodka i baren og prøver – på engelsk – å få en mer personlig kontakt med servitøren bak disken. 

Men nei, han er slett ikke interessert. 
Vel, da får hun sykle hjem til hybelen og få seg litt søvn før hun klokka 07.00 skal åpne kafeen der hun jobber. 
Men utenfor nattklubben fanges hun brått opp av en vennegjeng med fire småfulle berlinere. 
Særlig én kar, Sonne, forsøker å få hennes oppmerksomhet. 

Spansk jente, tyske menn 

Gradvis skjønner vi at jenta er fra Spania på et tremåneders opphold i Berlin. 
Men hvorfor lar hun seg så lett avspore av tyskerne – skyldes det en tåkelagt vurderingsevne etter vodkaen, eller er det ensomheten i en ukjent storby som gjør henne så kontaktsøkende? 

Hadde jeg vært moren til Victoria, ville jeg blitt vanvittig bekymret for at hun innlater seg med dem. 
Samtidig klarer skuespillerne å skape spontane dialoger som, midt i fyllerøret, gir dem nok sjarmerende trekk til at man godtar at Victoria blir positivt innstilt og rives med av deres påfunn. 

Mer må ikke røpes av handlingen enn at hun gjennom filmen involveres stadig tettere i gjengens forehavende, til slutt med skjebnesvangre følger. 

Hovedrolleinnehaverne gjør en strålende innsats, ikke minst med tanke på at alt er tatt opp uten avbrudd. 
Særlig imponerer Fredrick Lau som Sonne og Laia Costa som Victoria, to skikkelser som med fine nyanser flørter seg nærmere hverandre. 
En scene mellom dem alene i kafeen hennes, der hun plutselig viser seg å være en meget dyktig pianist, er helt magisk og gir en nøkkel til å forstå henne bedre. 

""En natt i Berlin"" fikk Kritikerprisen på Filmfestivalen i Haugesund nylig. 
Trønderen Sturla Brandth Grøvlen vant i vinter en Sølvbjørn i Berlin for sin fotografiske innsats. 
Hvordan han smyger seg umerkelig rundt personene, opp og ned trapper, inn og ut av biler, uten at det virker påtatt og unaturlig, er uhyre imponerende. 

I 2002 fascinerte den russiske regissøren Alexander Sokurov med en halvannen time lang film, ""Russian Ark"", uten et eneste klipp. 
Den gang var det banebrytende at kameramannen forflyttet seg 1300 meter gjennom Vinterpalasset i St. Petersburg mens han filmet uten stans. 
I rom etter rom dukket det opp mennesker som snakket og handlet, spilte og danset, nøyaktig slik regissøren har planlagt. 
Det lot seg gjøre fordi et tysk selskap hadde utviklet et bærbart videokamera med batterier til 100 minutters opptak. 

I ""En natt i Berlin"" er teknologien forfinet. 
Filmen gir pustepauser nok – flere av dem lekkert akkompagnert av musikk – til å reflektere over hvilket enormt planleggingsarbeid regissør Sebastian Schipper og hans filmteam har gjort for å oppnå at hendelsene smyger seg sømløst av sted og at alle biroller befinner seg der de skal i rette sekund. 
Det sier litt om utfordringene at tagningen på 2 timer og 20 minutter måtte gjøres tre ganger før det hele fungerte. 

Man kan nok innvende at all dramatikken som utfolder seg denne Berlin-natten, neppe ville skjedd så fortettet i virkeligheten. 
Men den lille skepsisen skyver jeg lett unna fordi gjennomføringen er så bra, fotoet en slik prestasjon, og fordi plottet blir så intenst medrivende og personene pendler så sårt mellom lettlivet glede og dyp angst og beven. 
",1
"Mirren er gull i Hollywood-klisjeer
Helen Mirren er i toppform i en utrolig historie fra virkeligheten. 
Å pøse på sentimentalitet og føleklisjeer var bare helt unødvendig. 

Det er så lett å bli henført av ""Kvinnen i gull"". 
Den fabelaktige Helen Mirren i en rolle som kan bære en film alene: eldre jødisk kvinne med skarp tunge, besk humor og et intenst ønske om rettferdighet og hevn. 
En gripende historie som er innom både andre verdenskrig, holocaust, rettsdrama, hellig overbevisning og den lille manns kamp mot den store, stygge overmakten. 
Og historien er sann! 
Den er faktisk så rørende og utrolig i seg selv at det er ganske så smakløst å pøse på ekstra Hollywood-sentimentalitet. 

Flyktet fra holocaust 

Maria Altman (Helen Mirren) vokste opp i en velstående og kulturelt forfinet jødisk familie i Wien. 
Selv greide hun å flykte til USA da jødeforfølgelsen startet. 
Andre i familien var ikke like heldige. 

Familiens bolig fikk tidlig besøk av nazister, som konfiskerte alt av verdi. 
Blant annet et maleri av Marias tante Adele, Gustav Klimts ""Kvinnen i gull"", som senere skulle bli Østerrikes nasjonalklenodium. 
Da Østerrike satte i gang en prosess for å tilbakeføre konfiskert kunst til sine rettmessige eiere, forsøker hun som rettmessig arving, med hjelp fra en ung advokat (Ryan Reynolds), å få tilbake maleriet. 
Det skal vise seg å bli en lang og omstendelig prosess. 

Besnærende filmopplevelse 

Til tross for den skjemmende sentimentaliseringen og Hollywood-klisjeene: dette er en herlig og spennende film om en utrolig prosess, med dramatiske tilbakeblikk til jødeforfølgelsen i Wien. 
Velspilt og nydelig fotografert. 
Den kunne fort blitt for omstendelig og langdryg, og for alvorlig og liksom-viktig. 
Nå tippet det litt andre veien, men ikke verre enn at ""Kvinnen i gull"" likevel er en besnærende filmopplevelse. 
",1
"Nesten i takt med hjerteslagene
Uimotståelig dansemusikk og vakre mennesker overstrødd med solskinn, farger og fest. 
""We are your friends"" er best når den ikke prøver å være så seriøs. 

Det handler igjen om den gode, gamle drømmen om å lykkes: 
Å bli rik, flink, berømt og elsket. 
Eller helst alt sammen. 
Men også om hvor mye du er villig til ofre og hvor langt du er villig til å gå for å gjøre drømmen til virkelighet. 
Denne grunnleggende historien er evig aktuell, og er filmfortalt tusenvis av ganger. 
""We are your friends"" er forutsigbar så det holder, og har lite nytt på hjertet om temaet. 
Men små, virkningsfulle spesialeffekter og nåtidens DJ-kultur som ramme gjør likevel filmen til en forfriskende opplevelse, med sin herlige stemning av evig sommer og ungt pågangsmot. 

DJ-er imellom 

Cole (Zac Efron) henger med barndomskompisene på lokale klubber i San Fernando Valley, ""feil"" side av Los Angeles. 
Alle fire drømmer om å komme seg opp og fram. 
Coles drøm er å bli DJ-superstjerne. 
Om nettene jobber han med superhiten han vet må til for at han skal få et gjennombrudd i denne lukrative musikksjangeren. 
Så blir han kjent med DJ-stjernen James (Wes Bentley). 
Han tar Cole under sine vinger, og introduserer ham for en verden der barndomskompisene ikke nødvendigvis passer inn. 
Og så har han en kjæreste som Cole faller pladask for... 

Drar ned stemningen 

En film som tar for seg nåtidens DJ-kultur og beatens magiske hjerteslag er herlig nok i seg selv, og ""We are your friends"" gir oss et fint innblikk i både kulturen og musikkformen. 
Men så har noen vært redde for at dette kanskje blir for smalt og overfladisk for de store kinohordene. 
Og har dermed pøst på med litt personlige tragedier og besk kritikk av forholdene på det amerikanske boligmarkedet etter finanskrisen. 
Velment og poengtert nok, men det kler ikke filmens stemning. 
Av og til er det sant at ""less is more"". 

Men: 
Gåsehudalarm! 
Den store finalen er verd kinobilletten alene. 
",1
"Fascinerende portrett av Ingrid Bergman
Dokumentaren som markerer at Ingrid Bergman ville fylt 100 år i år, lar oss gløtte et godt stykke inn i den svenske skuespillerdivaens karakter. 

Straks skal det sies at portrettet som regissør Stig Björkman står bak, er laget i samarbeid med Bergmans fire barn fra hennes to første ekteskap. 
Legger vi til den nesten forslitte frasen om at biografiske dokumentarer aldri røper hele sannheten om et menneske, er det klart at ""Jeg er Ingrid"" domineres av hyllest, ikke av kritikk. 

Forlot sine barn 

Likevel finnes det sprekker inn til vanskelige tema: 
Bergman var en kvinne som to ganger forlot sine barn for en ny kjærlighet. 
Eldstedatter Pia Lindström pakker det snilt inn: 
— Mamma var alltid så morsom. 
Vi skulle bare ønske at vi kunne vært mer sammen med henne. 

Nå er det lett å bli bergtatt av bildet som Björkman gir av den vakre skuespilleren, godt støttet opp av hennes dagboksnotater og utdrag fra brev som hun skrev til venninnen Mollie. 
En takknemlig jobb må det også ha vært for regissøren å få bruke klipp fra Bergmans private videoarkiv, fullt som det er med opptak hun gjorde av egne barn og familiesituasjoner i USA, Italia og Sverige. 

Sett med 2015-øyne virker det lett komisk hvor skandaleombrust Bergman ble, særlig i USA, da hun forlot ektemannen Petter Lindström og deres 13 år gamle datter Pia fordi hun forelsket seg i den italienske, gifte regissøren Roberto Rossellini og ble gravid med ham. 
Paret fikk en sønn og senere to tvillingdøtre. 

En slik Nora-handling var det umulig for det amerikanske publikum å svelge i 1950, til tross for at de elsket hennes prestasjoner i filmer som ""Casablanca"", ""Klokkene ringer for deg"" og ""Gaslight"" som ga henne den første av tre Oscar-statuetter. 
Men publikum klarte ikke å skille mellom en kvinnes yrkesrolle og hennes privatliv. 

Et ensomt barn 

Styrken med ""Jeg er Ingrid"" er at den gir noen nøkler til å forstå sentrale drivkrefter i Bergmans personlighet. 
Hun mistet sin mor som 3-åring, hennes søsken døde tidlig og til slutt måtte hun flytte til en onkel fordi faren døde da hun var 12 år. 

Dermed vokser den ensomme Ingrid opp som en sjenert jente som ble lykkelig nettopp når hun kunne spille roller. 
Dertil kommer at faren, som var fotograf, rakk å lære henne å posere foran kamera. 
Slik ser man kimen til Bergmans store skuespillertalent. 

Fascinerende er det også å høre hennes egen forklaring på at hun cirka hvert tiår brøt opp og etablerte et nytt liv, først i USA, så Italia, deretter Paris og til slutt London. 
Dokumentaren gir imponerende eksempler på at Bergman snakker flytende fransk og italiensk i tillegg til engelsk og selvfølgelig svensk. 
- Jeg har alltid vært som en trekkfugl. 
Når drømmen om hus, badebasseng og familieliv er oppfylt ett sted, vil jeg videre, forklarer hun. 

Det var således hun selv som kontaktet Rossellini for å be om å få spille i en av hans filmer, blant annet fordi hun var lei av måten hollywoodstudioene fungerte på. 
Mange år senere henvender hun seg til Ingmar Bergman og får spille i ""Høstsonaten"" (1978). 

I denne filmen spiller hun mor til ungpiken Eva som framstilles av Liv Ullmann. 
Sistnevnte er såvidt med i dokumentaren sammen med Rossellini-tvillingsøstrene Ingrid og Isabella. 
Ullmann gir til beste en anekdote som åpner nok en sprekk inn til Bergmans personlighet: 
Hennes ærlighet kunne være provoserende og plagsom for andre mennesker. 
I Ullmanns eksempel tapte skuespiller Ingrid diskusjonen mot regissør Ingmar. 

Akkurat det trekket skulle jeg gjerne hørt enda mer om. 
Men for øvrig er dokumentaren et høyst severdig stykke filmhistorie. 
",1
"Gode Theron bør velge bedre manus
Den dyktige skuespilleren Charlize Theron har rotet bort evnene sine i en krimthriller som blir dummere for hvert minutt som går. 

Theron vant Oscar i 2004 for hovedrollen i «Monster«, og nylig så vi henne som Imperator Furiosa i «Mad Max», som med stor kraft flykter fra den fascistiske diktatoren Evige Joe. 

Men med «Dark Places», skrevet og regissert av Gilles Paquet-Brenner, har hun satset feil. 
Manuset viser seg å være en smørje satt sammen av litt horror her, en dose Satan-skremsler der, samt en aldeles usannsynlig krimhistorie om hvem som egentlig drepte en enslig mor og to av hennes tre døtre på en bondegård i Kansas en natt i 1985. 
Theron er god 

Eneste grunn til å se filmen er at Theron med overbevisning framstiller den traumatiserte Libby Day som i filmens nåtid – knapt 30 år etter at hun som 8-åring overlevde drapsnatten – blir lokket til å finne den egentlige morderen. 

Dramaturgisk kunne det saktens fungert at regissøren pendler jevnt og trutt mellom nåtidsplanet og hva-skjedde-den-gang-scener. 
Men de potensielle skikkelsene som dukker opp og kan ha en finger med i spillet, er skildret som uinteressante pappfigurer. 

Moretz er elendig 

Aller verst er opptredenen til 18-åringen Chloë Grace Moretz som har fått en slags stjernestatus etter sin opptreden i blant annet Kick-Ass-filmene. 
I virkeligheten hever hun seg ikke over den klisjéfylte mimikken til diverse talentløse tenåringsskuespillere. 

Jeg skal avstå fra å røpe noe som helst om hvordan går, bare si at det dynges på med den ene usannsynlighet etter den andre mot slutten. 

Kan noen skaffe Theron en god rådgiver? 
",0
"Litt for hastig fra ghetto til styrerom
Historien om revolusjonen som ble startet av N.W.A. er eventyrlig, musikken likeså. 
Men selve filmen kunne godt vært hakket kvassere prioritert. 

""You are now about to witness the strength of street knowledge"". 

Med denne setningen starter både låten, albumet og filmen ""Straight outta Compton"". 
I 1988 var rimene som fulgte en knyttneve i fleisen på de etablerte klasser i hele den vestlige verden. 
For rapperne som var oppvokst i det voldelige, narkofiserte gjenghelvetet som bydelene Compton, Watts og South Central i Los Angeles var/er, fortalte det som det var i rimene sine. 
Våpen, vold, kriminalitet, arbeidsløshet, rus, objektifisering av kvinner og harde konfrontasjoner med politiet var dagligdags i nabolaget. 
Å leve i skuddlinjen mellom de beryktede gjengene the Bloods og The Crips også. 
I Compton rykket politiet gjerne inn med tanks når de skulle foreta husransakelser. 

Apropos svart politivold 

Fem unge sinte og desillusonerte menn fra Compton, rappet heftig til harde beats om alt dette i gruppa N.W.A. 
Det som fulgte var en sosial og musikalsk revolusjon som fortsatt er brennaktuell. 

Filmen ""Straight outta Compton"" vil så gjerne fortelle oss alt. 
Både den amerikanske drømmen-historien om veien fra ghettoen til mektige musikkmoguler, om raseopptøyene i kjølvannet av Rodney King-affæren, om sleipe managere og plateselskapsfolk, om den sosiale revolusjonen de startet, om hva som skjer med blakke, sinte rappere når de blir millionærer, om det ville livet på turné, om å dø av aids og om personlighetene og følelseslivet til de tre mest sentrale fyrene: 
Eazy-E, Dr. Dre og Ice Cube. 

For mye og for lett 

Men selv etter 2,5 herlige timer med stor underholdning, spenning og fabelaktig musikk i kinosalen, føles det litt som om vi fikk for lite. 
Historien fortelles hastig og kronologisk, Snoop Dogg, 2Pac og Suge Knight må (litt) med. 
Men viktige temaer som politivoldkontroversene og overgangen fra ghetto— til pimpkultur blir litt for uforløste. 
Vi kommer vel heller ikke helt under huden på Dre, Cube og Eazy-E. 

Men velspilt og vellagt, det er ""Straight outta Compton"" definitivt. 
",1
"Animert hjernefest
Fantastisk, animert reise gjennom hjernen. 

Eg veit ikkje kven som stiller med størst frydefull forventning når det kjem ein ny film frå Pixar/Disney, dottera mi (snart 9), sonen min (snart 4) eller eg. 
For er det éin ting me elskar, så er det desse animerte, visuelle festane med smart underhaldning både for store og små – som Pixar har vore ein av leverandørane av. 

Pixar har tidlegare laga storsuksessar som ""Toy Story"", ""Monsterbedriften"", ""Wall-E"", ""Ratatouille"" og ""Modig"". 
Nå er ""Innsiden ut"" klar for norske kinoar – etter å ha sett ny innteningsrekord i opningshelga i USA. 
Me snakkar altså om ein skikkeleg amerikansk blockbuster, men i motsetning til den tanketomme varianten er denne både smart og basert på ein original og god idé. 

Inn i hjernen 

Det er ikkje heilt enkelt å forklara med ord kva ""Innsiden ut"" handlar om – og det er meint som eit kompliment. 
For konseptet er altså ganske så fantasifullt: 
Me får bli med inn i hjernens kontrollsenter, der me møter fem figurar som representerer kvar si kjensle som styrer oss alle. 
I dette tilfellet sjelslivet til 11 år gamle Riley, som flyttar med foreldra frå eit harmonisk liv i Minnesota til San Francisco, der harmonien blir broten. 

Kjenslene ""Glede"", ""Frykt"", ""Sinne"", ""Avsky"" og ""Sorg"" sit i kontrollsenteret i hjernen til Riley, og påverkar humøret hennar. 
Dei samlar også på minna hennar, i form av små minnekuler. 
Så langt har ""Glede"" dominert, og sikra Riley eit ganske lukkeleg liv. 
Men i møtet med det nye livet i den nye byen, hamnar ""Glede"" og ""Sorg"" på avveier i Rileys sinn, og ting blir langt meir kompliserte. 

Filmen er dermed ei animert reise gjennom Rileys hjerne, ei reise som er ein visuell fest å sjå på både for store og små. 
Og akkurat som kjenslene i hjernens kontrollsenter sender sinnsstemninga vår opp og ned, har dei som sit i kontrollsenteret for filmen – med regissør Pete Docter (""Up"", ""Monsterbedriften"", ""Wall-E"") i spissen – full kontroll på kjenslene dei utløyser hos publikum. 
Her er både glede og sorg, spenning og hjartevarme, humor og alvor. 

Fagleg fundert 

Det tok fire års forarbeid før Pixar begynte med sjølve animeringsjobben på ""Innsiden ut"". 
Gjennomføringa av ideen regissør Docter fekk av å sjå endringa i si eiga dotters humør, er gjort i tett samarbeid med psykologar, psykiatrar og annan tung fagkompetanse i hjernens mange vindingar. 
Dermed er den fantasifulle ferda gjennom hjernens irrgangar ikkje bare rols, men inneheld element som gir ein ekstra dimensjon til vaksne – ein ikkje uviktig faktor når heile familien først må gå på familiefilm saman. 

Me får til dømes vera med både gjennom drøymesenteret og det underbevisste, samt ned i avgrunnen for tapte minne. 
Denne meldaren lo særleg godt av ferda gjennom 11-åringens senter for abstrakt tenking, der figurane både blir kubistiske, dekonstruerte, to-dimensjonale og non-figurative. 
Moro å sjå på for ungane, stor (intellektuell) humor for vaksne. 

Originalversjon 

Eg såg den varianten av filmen dei fleste av dykk ikkje kjem til å sjå, nemleg den to-dimensjonale med original, engelsk tale og null teksting. 
Eg har lenge gleda meg til at dottera mi og eg skal kunna sjå desse filmane i originalspråket, sjølv om Norge ligg i verdstoppen når det gjeld kvaliteten på dubbing. 
Men korleis dubbinga fungerer her, kan eg altså ikkje uttala meg om, like lite som 3D-effektane. 

Sidan me er i USA, handlar det sjølvsagt mykje om kjerneverdiar som vennskap og særleg familie. 
På eit visst tidspunkt står slike ting på spel, men du treng ikkje akkurat vera hjernekirurg for å vita korleis det går til slutt. 
Pixar er, trass alt, eigd av Disney. 
",1
"En sterk bukett pøbler
Eddi Eidsvågs Pøbelprosjekt har vi visst om lenge. 
Men å komme på innsiden av det slik dokumentarist Kari Anne Moe gjør, er rørende opplevelse. 

Regissøren viste allerede for tre år siden at hun mestrer det å få tillit hos ungdommer slik at de åpner seg foran kamera. 
I 2012 kom Moe med dokumentaren «Til ungdommen» der hun fulgte fire politisk engasjerte ungdommer fram mot skolevalgene høsten 2011. 
Den gang eksploderte 22. juli-massakren midt under opptaksprosessen og satte sitt grufulle preg på AUF-ungdommen som Moe var i gang med å følge. 
I dokumentaren forteller Johanne hvordan hun overlevde Utøya-marerittet. 

En dokumentarist har med andre ord ikke full kontroll over virkeligheten som hun vil fange inn med sin mikrofon og sitt kamera. 
Det gjelder også for «Pøbler» der enkelte av deltakerne på arbeidslivskurset slett ikke lar seg engasjere så målrettet som Eidsvåg og hans medarbeidere jobber iherdig for at de skal. 

LES OGSÅ: 

Men at noen av «pøblene» tidvis er både uregjerlige og uvillige, aggressive og trøtte, er bare en styrke for dokumentaren. 
Hvis filmen utelukkende hadde framstått som en skrytedokumentar om hvor vellykket Pøbelprosjektet er, ville den gjort langt mindre inntrykk. 

Et strålende utvalg 

Moe får være flue på veggen i klassetimer, under forelesninger og i individuelle samtaler som de unge voksne kursdeltakerne har med Pøbelprosjektets ansatte. 
Det sier seg selv at hun har timesvis med opptak som er klippet ned til halvannen time, der et lite knippe av elevene følges tettere enn andre i klassen. 

Det utvalget Moe har gjort, fungerer strålende. 
Her er ettbarnspappa Jan Olav (24 år) som på grunn av dysleksi aldri har lært å lese, men i stedet er blitt en tidvis utagerende fyr etter år med slåssing, kriminalitet og fengselsopphold. 
Her er Kelly (19) som er blitt mobbet og har mistet all selvtillit. 
Maylén (24) har også en datter, men strever med sin ADHD-diagnose. 
Og så er det livlige Jakob (25) som har festet og dopet seg i årevis med ødelagt skolegang og manglende arbeidskarriere som resultat. 

De vil alle få orden på livet sitt, men får de det til? 
Heldigvis klarer Moe å gjøre seg «usynlig» for aktørene, sikkert fordi hennes kamera er der hele tiden slik at de glemmer filmfotografen og oppfører seg slik de uansett ville gjort. 
Det gjør at utsagnene fra elevene i klassesamtaler så vel som til veilederne virker befriende ekte og ærlige. 

Derfor blir «Pøbler» så sterk. 
Filmen lar oss møte unge voksne som har blitt såret og krenket og mobbet og utestengt i barndom og ungdom. 
Følgelig er selvfølelsen brutt ned og framtidshåpet ødelagt. 
Å være vitne til hvordan forelesere og ansatte jobber for å bygge opp igjen det ødelagte, er både rørende og sterkt. 

Dagens Næringsliv skrev i vår at av de 94 prosent som fullfører Pøbelprosjektets kurs, ender 45 prosent med å få seg jobb og 22 prosent utdannelse. 
Det fine med Moes dokumentar er hvordan hun viser oss levende, sjarmerende, skjønne unge mennesker bak disse tallene, ikke bare de som Eidsvåg & Co lykkes med, men også det mindretallet som virkelig strever med å komme seg videre. 

Anbefales på det varmeste. 
",1
"Febrilsk god Joner i skremmende tsunami
Det er imponerende hvor troverdig det ser ut på kinolerretet da Åkernesfjellet ramler i fjorden og skaper en skrekkinngytende flodbølge. 

Det er ingen grunn til å skamme seg over kvaliteten på de visuelle effektene i Norges (og Skandinavias) første katastrofefilm. 
At et enormt stykke fjell raser ut i fjorden og skaper en 80 meter høy bølge som farer innover mot bygda Geiranger, er særdeles overbevisende framstilt. 
Sekundene da vannmassene treffer biler og bygninger og snur opp ned på livet til utallige fastboende og tilreisende turister, er meget effektivt klippet og dermed skremmende livaktig framstilt. 

Men når regissør Roar Uthaug og hans manusforfattere prøver seg på en nesten forslitt sjangerfilmtype fra Hollywood, forventer vi likevel mer enn teknisk briljans og en gjentakelse av amerikanernes standardoppskrift, senest benyttet i jordskjelvfilmen ""San Andreas"" i mai. 

Klarer ""Bølgen"" å løfte seg et ekstra hakk slik at jeg blir engasjert? 

Plantet i norsk natur 

En første grunn til å svare ja er at handlingen blir grundig rotfestet i vår norske natur. 
Realismen understrekes av dokumentariske fjernsynsklipp fra tidligere ras i fjordene, som har drept over 170 mennesker. 

Bakgrunnen er altså at virkelighetens forskere følger nøye med på når sprekken i Åkernesfjellet blir så stor at tonnevis av stein raser ut. 
I filmfiksjonen benytter manusforfatterne seg morsomt nok av det velkjente ""siste-dag-på-jobben""-grepet der storyens hovedperson, geolog Kristian (Kristoffer Joner), skal flytte fra bygda og til ny jobb i Stavanger. 
Vi skjønner snart at monsterbølgen nok vil komme i veien for den planlagte avreisen fra Geiranger. 
Her funker atskillige detaljer og handlingstråder utmerket. 

Skremmende forskningsarbeid 

Det engasjerer også å følge hvordan forskerne på stasjonen, utmerket spilt av Kristoffer Joner, Arthur Berning og Fridjtov Såheim, klatrer ned i bergsprekken for å sjekke ulike målepunkter etter illevarslende meldinger på dataskjermene. 
To ulike runder med dette før katastrofen inntreffer, øker spenningen mange, mange hakk, godt akkompagnert av Magnus Beites musikk. 

Det eneste som trekker litt ned, er at Laila Goodys rollefigur ved forskningssenteret virker for tafatt, selv om hun nok er ment som eksempel på en som lammes i møte med faren som truer. 
Atskillig mer handlekraft får Eili Harboe vise i jobben som hotellresepsjonist. 

God Joner og Dahl Torp 

Tafatt og forskremt er derimot ikke Joner i sin hovedrolle. 
Han har en febrilsk energi mens han grubler på hvorfor fjellet oppfører seg rart, og balanseres glitrende av Såheim, en skuespiller som aldri skuffer.Hollywood flesker som oftest til med en superstjerne i hovedrollen i sine katastrofefilmer. 
Sist, i «San Andreas», var det muskelbunten Dwayne Johnsen som aldri sviktet da kone og barn skulle reddes. 

En slik muskelbunt er heldigvis ikke Joners tobarnspappa. 
Det kler ham at han er litt distré og småsurrete, en mann som kona Idun stadig må få fart på. 
Her benytter Ane Dahl Torp en herlig blanding av kjærlig omsorg og myndig stemme som matcher Joner flott. 
Når da i tillegg barna spilles fint av Edith Haagenrud-Sande og Jonas Oftebro, er dette blitt en likandes familie som vi blir på parti med da ulykken inntreffer. 

Sitrende vannscener 

Katastrofefilmformelen har flere spenningstopper: 
Før, under og etter. 
Familiemedlemmer må finne hverandre igjen før tilværelsens ro og orden kan gjenopprettes. 
""Bølgen"" følger skjemaet til punkt og prikke, men lykkes i å lage vannscener som tvinger fram uante krefter hos Idun og Kristian. 
Det blir sitrende nok til at jeg engasjeres. 

Hvem som dør og overlever, skal ikke røpes. 
Slikt følger en annen rettferdighet og logikk på film enn i virkeligheten. 
Det får holde å si at Uthaug lykkes i å skape spenning til siste slutt. 
",1
"Så mange slags slanger i paradiset
Original og tankevekkende, men noe langdrygt og overfladisk om de som satset alt og ikke fikk det helt til. 

Historiene om verdens Kjell Inge Røkke-r er mange og alltid besnærende, både i virkeligheten og i fiksjonen: 
De som våget å droppe utdanningen og heller satse på kunsten, fotballen, eventyret, blogging etc, og som lyktes stort! 
Akkurat som vinnerne av den store lottogevinsten. 
Men hva med dem som satset som ikke lyktes og vant? 
De hører vi sjelden eller aldri om. 

""Eden"" handler om et knippe franske ungdommer som hadde både visjonen, viljen og talentet, og som var delaktige i å starte den legendariske franske housebølgen på 90-tallet. 
Men.... 

""Paradisisk"" liv 

Studenten Paul (Felix de Givny) og vennene lever livet på Paris' nattklubber tidlig på 90-tallet. 
Store ting er på gang i det elektroniske musikkmiljøet, og Paul bestemmer seg for å satse stort som DJ i duoen Cheers ved siden av studiene. 
De surfer på en ekstrem medgangsbølge, verden får ikke nok av fransk nudisco og house. 
Daft Punk blir verdensstjerner. 
Air og Justice også. 
Cheers reiser og spiller og prøver og feiler og snorter kokainstriper og sjekker damer og lever på stor fot og starter egen nattklubb og låner penger av mamma for å holde det paradisiske livet flytende. 

Så er det forbi. 
Plutselig er du 35, narkoman, blakk og passé. 
Hva da? 
Et interessant spørsmål, som filmen gir flere mulige svar på. 

Lang og severdig 

""Eden"" skildrer hipsterkompisenes jakt på paradiset uten å moralisere, uten egentlig å forklare hvorfor det gikk som det gikk. 
Men det skjer såpass utvendig, over så lang tid og så omstendelig at en aldri får knyttet noen følelser til rollefigurene. 
Det tar veldig lang tid før det føles som om noe står på spill her, og at du ikke bare er en kikker inn i noens skittenglamorøse liv på dokusåpevis. 

Men flott musikk, gode skuespillerprestasjoner og en troverdig skildring av en popkulturell epoke gjør likevel ""Eden"" til en severdig film. 
",1
"Altfor lite hekseri fra heksen Kiki
Filmatiseringen av den japanske fantasyklassikeren ""Kikis budservice"" er både vakker og eksotisk. 
Men i en verden etter Harry Potter er den for søt, for snill – og altfor lite heksete. 

Barnefantasyromanen ""Kikis budservice"" var en knallsuksess da den ble lansert i 1985. 
Animasjonsfilmen basert på boken, regissert av Hayao Miyazaki, kom i 1989, og bidro til skikkelige Kiki-feber i hjemlandet Japan. 
Siden har forfatteren Eiko Kadono skrevet fire bøker til om heksen Kiki og hennes svarte katt Jiji. 

Animasjonsfilmen ble satt opp på kino i Norge med norsk tale først i 2007. 
Og nå er tiden kommet for en ""skikkelig"" film om den 13 år gamle heksen som må reise ut i verden og klare seg selv i et helt år, som et ledd i sin hekseutdanning. 
Dubbet til norsk denne gangen også. 

Visuell åpenbaring 

Innledningen er en visuell og spenningsskapende åpenbaring: 
I eksotiske, fargesprakende omgivelser blir vi introdusert til heksekulturen i den lille fjellbyen. 
Kikis mor lager brygg som hjelper mot det meste. 
Men alt Kiki kan er å fly på sopelime. 
Tradisjonen tro må hun dra ut på en heksedannelsesreise ved første fullmåne etter 13-årsdagen. 
Sammen med Jiji finner hun havn i en stor by ved havet. 
Og selvsagt vekker hun oppsikt der hun kommer flygende på en sopelime med sin svarte katt og i svart kappe. 
Tenk, hekser fins! 

Men så mister filmen retningen. 
Plutselig er det så mye Kiki skal sette seg inn i, og lite og ingenting har med hekseri å gjøre. 
Siden hun bare kan fly på sopelime, er det naturlig å starte budservice. 
Men resten av hekseutdanningen da? 

Tidens tann... 

Først mot slutten, for sent, kommer dramaet og lærdommen. 
Alt imellom blir pludrete og retningsløs idyll. 
For også å gjøre seg lekker for de aller minste kinogjengerne? 
Uansett: for dem som har besøkt trollmannskolen Galtvort blir dette for smått, for kjedelig og gammelmodig. 
",0
"Klam klønesex og kjedelige kjendiser
Filmen ""Trainwreck"" er som hovedpersonene Amy og Aaron: 
Irriterende, lettere usympatisk og forutsigbar. 
Men ikke helt uten sjarm og sting. 

Sjangeren er amerikansk romantisk komedie, folkens. 
Visse forventninger er gitt. 
De blir oppfylt i ""Trainwreck"", og det blir både smil, spenning og litt tårer. 
Du må bare kjede deg gjennom mye malplassert dialog først. 

Forhåndsomtalen av filmen juger så det renner: 
""Hysterisk komedie i beste ""Bridesmaid""-stil om en ung kvinne som sliter med å få livet sitt til å gå på skinner"". 

Nei, den er ikke hysterisk, faktisk mer drama enn komedie. 
Og sliter med å få livet til å gå på sknnner? 
Det må i så fall være om ""å gå på skinner"" er synonymt med å leve i et monogamt forhold og ha eller ønske seg barn. 

Komikerstjerneskudd 

Det som derimot er sant, er at Amy Schumer er et nytt komikerstjerneskudd. 
""Alle"" ler seg visst ihjel av denne 34-åringen, etter at hun har tatt USA med storm gjennom sketsjkomiserien ""Inside Amy Schumer"" på tv-kanalen Comedy Central, etter først å ha livnært seg som standupkomiker. 

Humoren hennes er basert på observasjoner, og har ofte fornærmet både grupper og enkeltpersoner. 
Kjønn, kjærlighetsforhold, feminisme, rasestereotypi, familie, sex og hverdagsliv er velkjente temaer. 
Og i ""Trainwreck"", der hun både debuterer som manusforfatter og filmskuespiller, er hun innom alle disse temaene. 

Amy Schumers Amy i ""Trainwreck"" er en smartere og modnere avart av Lena Dunhams Hannah i tv-serien ""Girls"". 
Hun lever det livet hun har bestemt seg for er det beste for henne: stadig nye sexpartnere, aldri overnatte. 
Bestemme alt selv. 
Hun er ivrig i jobben som magasinjournalist, med ambisjoner om å sikre seg en redaktørstilling. 

Amy fordrar ikke sport, og påtar seg motvillig å intervjue den suksessfulle sportslegen Aaron Conners (Bill Hader). 
Den lite damevante Conners er svært forskjellig fra de typene Amy vanligvis foretrekker. 
Men så faller de to gradvis for hverandre, og Amy gjennomgår store personlige endringer før historien ender. 

Både Amy og Aaron er i utgangspunktet lite likandes rollefigurer. 
Men de kjeknes til etter hvert som de får vise hva som virkelig bor i dem av følelser og egenskaper. 
Det, sammen med gode rolletolkninger fra Schumer og Hader er det beste med ""Trainwreck"". 
Mens den vanligvis så supre Tilda Swinton i Judd Apatows regi er blitt en overspilt karikatur av en erkebritisk magasinredaktør. 

Som aseksuell seriemorder 

Aaron i Haders skikkelse er så langt fra en romantisk karakter som det er mulig å komme: utstrålingen hans er som en krysning mellom den aseksuelle nerden Sheldon Cooper i ""The big bang theory"" og seriemorderen Dexter. 
Men på finurlig vis vokser denne skikkelsen seg naturlig inn i det som er ett av filmens poeng: kjærligheten og ""den rette"" kommer i de utroligste former, og selvsagt der du aller minst venter det. 

Noe som igjen føyer seg naturlig inn i den romantiske komediens funksjon: først å underholde publikum med de merkelige vesenene som er single, festglade og promiskuøse på en liksom-sjokkerende og provoserende måte. 
For deretter å vise at de tar åh så feil, at det er håp for alle om å finne den ""rette"" vei, om en bare er villig å endre seg selv og preferansene sine. 
Og så geleide dem – rørende og muntert – inn i kjernefamiliens trygge favn. 

""Trainwreck"" byr på sexscener like klamme og klønete som ""Girls"", og mange forsøk på hektisk og ordrik Woody Allen-aktig dialog som faller påtatt til jorden. 
At en rekke amerikanske idrettssuperstjerner dukker opp som seg selv i lange dialogsekvenser er kanskje interessant for dem som vet hvem for eksempel basketstjernen LeBron James er. 
For oss andre er det bare poengløst og kjedelig. 
",0
"Mord og moral og skjebne og sånt
Woody Allen har igjen hatt en glitrende, spennende og underholdende filmidé, og trekker relevante linjer både til egen filmkatalog og klassisk litteratur. 

Som en klokke, år etter år, leverer Woody Allen (80) manus og regi til en ny film. 
Ikke alltid like suveren, men aldri direkte dårlig. 
Og alltid med fascinerende rollefigurer. 
De siste årene har Allen vært inne i en veldig god periode, og den fortsetter med ""Irrational man"": en tilsynelatende enkel film om komplisert begjær og enkel filosofi. 
Men det er mer. 

Lytter på nabobordet 

På et college i New England ankommer den beryktede filosofiprofessoren Abe (Joaquin Phoenix). 
""Alle"" har hørt om kvinnehistoriene hans, depresjonen, alkoholismen. 
Og Abe lever opp til sitt rykte. 
Han finner ingen glede i å leve, har opplevd for mye. 
Men studentene elsker ham. 
Særlig Jill (Emma Stone). 
Hun blir forelsket, han holder avstand. 
Helt til de en dag overhører en samtale på et nabobord på en kafé. 
Den forandrer alt, også filmen. 
Abe finner ny mening med livet. 
Og et mord skjer. 

De filosofiske tankene ""Irrational man"" formidler er lettfattelige når det gjelder relevans og gjenkjennelighet. 
Meningen med livet, moral og tilfeldighetenes makt er også velkjente temaer for Allen, for eksempel i ""Match Point"", ""Mord og andre misforståelser"", og ""Cassandra's dream"". 
Og slik han laget sin egen vri på skuespillet ""En sporvorgn til begjær i ""Blue Jasmine"", presenterer han denne gangen en variasjon av Fjodor Dostojevskijs ""Forbrytelse og straff"". 

Uimotståelig jazz 

Phoenix og Stone har en fantastisk kjemi. 
Allen lar igjen humoren vike for et mer dypere alvor, men gir til gjengjeld boblende liv til bildene med et aldeles uimotståelig jazzfølge. 

Men ""Irrational Man"" har også et par overtydelighetslyter. 
Kommentarstemmene til Abe og Jill har en viktig funksjon for å gi et tilbakeskuende preg. 
Men for mye blir sagt som heller burde vært spilt. 
Og hva med denne lommelerken som Abe konstant super av i første delen av filmen? 
Vi trenger ikke den heller for å forstå at han har et alkoholproblem. 
",1
"Små valg og store konsekvenser
Boksing er en velbrukt filmmetafor for den lille manns kamp fra rennesteinen til tronen. 
Men ""Southpaw"" har mer på hjertet, og holder nesten helt i mål. 

Ett lite øyeblikk i livet. 
Du har to valg: gå videre eller stanse. 
Du velger feil. 
Dominoeffekten er katastrofal. 
Hva gjør du? 

Bokseren Billy Hope (Jake Gyllenhaal) har 43 seire på rad, og er den suverene verdensmesteren i lett tungvektsboksing. 
Barnehjemsbarnet er blitt en søkkrik kjendis med palasshus, han har en støttende og kjærlig kone i Maureen (Rachel McAdams), han forguder sin datter og er omgitt av gode venner. 
Etter nok en tittelkampseier trenger Billy bare å plastre sine kutt, signere nye kontrakter, velge motstander til neste kamp og høste alt som er sådd. 

Mister absolutt alt 

Fallet som rammer er så dypt at Billy mister absolutt alt: familien, karrieren, pengene, vennene. 
Men et møte med den lurvete, alkoholiserte boksetreneren Tick Willis (Forest Whitaker) tenner en ørliten lysgnist i Billy når alt er svart. 

Kurt Sutter, mannen bak tv-serien ""Sons of anarchy"" har skrevet manuset til ""Southpaw"". 
I tillegg til å gi en glitrende og sterk skildring av et skadet menneskes kamp mot skyld og og fortapelse, har han sammen med regissør Antoine Fugua lyktes i å lage et totalt medrivende, underholdende og uforutsigbart drama. 

Men til slutt kommer filmen selv til et punkt der en må velge mellom flere mulige veier videre. 
Og her velges det for trygt og lettvint. 
Altså feil. 

Formidabel Gyllenhaal 

Jake Gyllenhaal har spilt flere bemerkelsesverdige roller i det siste, for eksempel den uforglemmelige sosiopatfotografen i ""Nighcrawler"". 
Rollen som Billy Hope er kanskje hans beste noensinne, og her lukter det Oscar-nominasjon lang vei. 
Både på grunn av den kroppslige og boksetekniske forvandlingen han har gjennomgått for rollen, Akademiet elsker jo sånt, men også for dybden og følelsesregisteret han gir den hardt prøvde bokseren. 
",1
"Fakta og følelser i perfekt harmoni
Hjerteskjærende, intim og overveldende styggvakker dokumentar om souldronningen Amy Winehouses korte, dramatiske liv. 

Om du likte musikken hennes eller ei: 
Amy Winehouse var hun med den blåsvarte høysåta og eyelineren som alltid var i mediene for nok en gang å ha vist seg skandaløst ruset. 
Hun med landeplagen ""Rehab"". 
Da hun døde av alkoholforgiftning 23. juli 2011, 27 år gammel, druknet nyheten i det som skjedde på Utøya dagen før. 
Ikke var dødsfallet så uventet, heller. 

Enestående 

Dokumentaren om hennes liv, karriere og død er laget av Asif Kapadia, som også er mannen bak den enestående ""Senna"" (2010) om den brasilianske formel 1-legenden. 
Fellestrekkene mellom de to objektene er flere: de var ekstraordinære talenter som levde på grensen, og de rørte begge mange mens de levde. 
Så gikk de litt i glemmeboken, før Kapadias dokumentarer om dem ikke bare minner oss på hvem de var og hva de sto for, men også går under huden på subjektene gjennom både offentlig og privat bildemateriale. 
I ""Amy"" hører vi både fra subjektet selv og hennes nærmeste venner, elskere og familie. 
Fortalt med respekt og kjærlighet, og med fakta og følelser i perfekt harmoni. 

Til tross for sin opprinnelige lidenskap for jazz: i sitt korte liv i offentligheten rakk Amy Winehouse å oppleve både de beste og de verste sidene av rockestjernelivet. 
Konstant forfulgt av paparazzi, og omgitt av folk som ikke alltid var til å stole på. 

Tekstene får ny mening 

Tekstene til hennes mest kjente låter får en ny, hjerteskjærende mening etter hvert som Amys sårbarhet og relasjonsutfordringer pensles ut: varsomt, troverdig og vondt. 
Selv om vi vet hvordan det går til slutt, er Amy-historien, slik Kapadia forteller den, sitrende som en thriller. 
Men det skyldes aller mest Amy selv, med sin karismatiske tilstedeværelse og mangefasetterte personlighet. 

Så herlig tross alt, at denne enestående kvinnens tragiske liv har gitt oss denne fabelaktige dokumentaren som minnesmerke. 
",1
"Lang introduksjon til neste film
""Fantastic Four"" er heldigvis bedre enn kjempekalkunen med samme navn fra 2005, men det skulle ikke så mye til. 

Dette er en av de filmene som mest av alt minner om den lange pilotepisoden til en litt middels tv-serie. 
I hvert fall hvis du ser bort fra de til dels stilige spesialeffektene som følger med et storfilmbudsjett. 
Mens radbrekkingen av denne Marvel-klassikeren for ti år siden introduserte hovedpersonene i voksen alder, er det noen langt yngre aspirerende superhelter vi blir kjent med i Josh Tranks versjon. 

Etter å ha blitt avfeid av sin karikerte naturfaglærer, går det unge geniet Reed (Miles Teller) hjem og er på nippet til å utslette verden fra garasjen. 
Noen år senere blir talentet hans fanget opp av den brummende idealisten Dr. Storm (Reg E. Cathey), og Reed blir introdusert for et knippe tilsvarende nerdete og geniale ungdommer. 
Sammen bygger de en maskin som kan sende materie til andre dimensjoner, nærmere bestemt til en ukjent planet som ser ut som Mordor med grønn lava. 
Etter å ha delt cirka halvannen shot med sprit, blir den mannlige delen av det unge kollegiet såpass overmodige at de sniker seg av gårde til dette stedet i all hemmelighet. 
Der tuller de det til for seg, får ulike superkrefter, og mister en av kompisene utfor et stup. 
Vedkommende går derfor fra å være litt gretten til å bli fullstendig stormannsgal og ond. 
Logikken er ikke akkurat påtrengende, men det verste er den påfallende mangelen på humør og overraskende vendinger, samt de pompøse avbruddene med klisjéfylt livsvisdom. 
Etter at filmen har brukt tre firedeler av tiden på å introdusere den egentlige handlingen, er det relativt fort gjort å redde verden, slik at det blir tid til en fæl pute-tv-avslutning. 
",0
"Flygende kalkun fra verdensrommet
Gamle arkadespill fra en annen planet som truer med å utslette jordkloden? 
Ja, det er akkurat så teit som det høres ut. 

Her har vi et klassisk eksempel på at noen har oppholdt seg i ja-rommet altfor lenge. 
At ingen har hatt vett til å stoppe dette merakkelset av en film tidlig på manusstadiet, er nesten enda mer fantastisk enn at de har fått med seg kvalitetsskuespillere som Sean Bean og Brian Cox på laget. 
Da er det hakket mer forutsigbart at den etter hvert loslitte Adam Sandler forestiller filmens helt, installatøren Brenner. 
Han spiller den faste rollen sin, som den desillusjonerte, men munnrappe mannen, han som ikke fikk den karrieren han hadde sett for seg, som har blitt dumpa av kjæresten, men som selvsagt har et stort hjerte og en god dose sjarm. 
I denne varianten er det imidlertid bare små glimt igjen av sjarmen, og Sandler utstråler mest av alt en livstrett negativitet som vanligvis er forbeholdt folk som syter over hvor bedritent liv de har på Facebook. 

Etter noen innledende runder med tilbakeblikk til 80-tallet, forsøker han å kysse Violet (Michelle Monoghan), en vakker, kvinnelig kunde han har kjent i fem minutter, og blir dødelig fornærmet når hun forutsigbart nok ikke er med på leken. 
Tilfeldighetene skal ha det til at hun er ansatt i Det hvite hus, hvor også Brenner blir hentet inn som frilanser av sin barndomskompis, USAs president, som spilles av noe så upassende som Kevin James (ja, han tjukke fra ""Kongen av Queens""). 

Deretter bruker Violet og Brenner masse tid på å slenge fornærmelser til hverandre slik at vi alle skal forstå at de selvsagt får hverandre til slutt. 
Gjesp. 

Hovedhandlingen er enda mer åndssvak. 
Det viser seg at videoopptak fra en arkadespill-konkurranse på 80-tallet på ukjent vis har landet på en fremmed planet. 
Romvesnene som mottok videoen har av en eller annen grunn oppfattet den som en krigserklæring, og sender derfor gamle dataspill til jorden for å utslette oss. 
Og siden Brenner har ett eneste talent her i livet, nemlig spilling, er det bare han som kan redde verden fra Pacman, Donkey Kong og Centipede med flere. 
Med seg har han den selvgode, ufyselige svindleren Eddie (Peter Dinklage) og den fullstendig koko konspirasjonsteoretikeren Ludlow (Josh Gad). 
Begge har et stort komisk potensial, som dessverre raseres av overspilling og hjelpeløse replikker. 

Med en litt annen tilnærming kunne dette blitt en halvfestlig nostalgitripp for oss som var barn på 80-tallet, men det kan se ut til at actionsekvensene hvor våre helter kjemper mot spillfigurene er laget av folk som enten hater spill eller som aldri har spilt, eventuelt begge deler. 
I bunn og grunn blir de angripende pikslene grunne og påtatte kulisser for nok en langt under pari romantisk komedie, hvor Sandler og co får lov til å boltre seg i fornærmende dårlige vitser som hører hjemme i rett på dvd-filmer. 
Det minste man må kunne kreve av en komedie, er at den i hvert fall en og annen gang klarer å lokke fram latteren. 
Her blir det i beste fall litt sjelden humring, og da skal det være sagt at undertegnede er relativt lett å underholde og ikke spesielt kresen. 

Hvis du har et behov for å gjenoppleve de primitive spillene vi måtte ta til takke med som barn, finnes det langt bedre måter å gjøre det på. 
Kjøpe relanserte spill til de nye konsollene, se ""Rive-Rolf"", hva som helst, egentlig. 
Det er i det hele tatt vanskelig å finne en eneste god grunn til å kaste bort halvannen time av livet på dette makkverket. 
",0
"Ujevnt og uklart om unge jenter
Ambisjonen er utmerket: 
Å la en tenåringsjente oppdage nye sider ved seg selv ved å se inn i de voksnes verden. 
Men utførelsen er altfor uklar. 

Hovedpersonen Hilde (Anneli Aune) er tydeligvis god til å synge, iallfall består åpningssekvensen av at hun er med i et jentekor som synger ualminnelig lekkert og klokkeklart. 
Men ganske snart dolkes denne ferdigheten i ryggen av resten av filmen. 
For det skal handle om hvordan Hilde dras mot et til dels utagerende ungt rockemiljø som har flyttet inn i nabo-eiendommens hus og hage. 
Prøver filmskaperne å si at korsang suger og rocken ruler? 

Eller skal kontrasten utelukkende forstås metaforisk – korjenta er ennå bare et barn, rockejentene er frigjorte voksne, menneskelig og seksuelt? 

Faren til Hilde (Morten Abel) advarer tenåringsdatteren mot å menge seg med ""de folkene ved siden av"", noen hun selvfølgelig avfeier med ""ja da, pappa, jeg lover det""-snakk. 
Så går hun likevel og blir vitne til det de sier og gjør. 
Flue-på-veggen-posisjonen utnytter hun til å ta en masse bilder av festingen og spillingen til bandet Dryads. 
Uklart manus 

Manuset til forfatterne Sten Hellevig og Randall Jahnsen er på flere punkter uklart. 
Jeg får aldri tak i hvor stor aldersforskjellen på Hilde er (15 år?) i motsetning til de rocka ungdommene (17-18 eller over 20?). 
Er de studenter som bor i kollektiv og også lager band sammen? 

Iallfall er den alltid røykende og drikkende Henriette en meget dominerende vokalist i Dryads. 
Hva problemet hennes er, får debutregissør Hellevig ikke særlig godt fram. 
Det arter seg som en form for lunefullhet som stadig får aggressive utløp, som da hun hiver øl i fjeset på et bandmedlem. 
Eller da hun rasende kommer på døra hjemme hos Hilde og skjeller henne ut fordi hun har publisert bilder av Dryads på youtube og skaffet bandet 89.000 visninger. 

Hva i all verden er galt med 89.000 visninger hvis du har lyst til å slå igjennom som vokalist og band? 

Trolig vil regidebutanten Hellevig få fram at ikke bare unge Hilde er usikker på voksenverdenen, det er sannelig Henriette også. 
Derfor pendler hun mellom å ville og ikke ville ha oppmerksomhet. 
Filmtittelen ""jenter gråter ikke"" antyder at kvinner må kvinne seg opp og være tøffe i trynet. 

Iben Akerlie i rollen som Henriette får dermed kompensert for den yndige rollen vi så henne i sist, som Victoria i filmen over Hamsuns berømte roman. 
Men regissøren må ta ansvar for at tolkningen av lunefulle Henriette glir ut i en overdreven og overspilt attityde, ikke et nyansert psykologisk portrett. 

Så var det dilemmaene til Hilde. 
Hun svikter etter hvert bestevenninnen Annette til fordel rockemiljøet. 
Her følger en del underutviklede forsøk på å la korjenta kaste av seg uskylden for å feste, kysse og se andre utfolde seg musikalsk og seksuelt. 
Debutanten Anneli Aune gjør en grei rolle, men får for lite å spille på fordi hun så ofte forblir tilskuer, for lite aktør. 
Trass i slike innvendinger har filmen en lydside som appellerer godt, ikke minst til en ung målgruppe, noe musikkansvarlig Marius Christiansen skal ha ros for. 
Stavangergruppa Slutface er med, og Dryads-låten ""Rome Paris Home Rolling Stone"" kiler godt i øret. 
Henriettes band ender sågar på Hove-festivalen i et rocka sluttstunt. 

Vil man gå under overflaten, fortsetter uklarhetene. 
Hilde minner Henriette om at det er ""på grunn av meg at du skal til Hove"" fordi Dryads ble sett av så mange på youtube. 
Hun, som selv synger klokkeklart i kor, beskylder Henriette for å synge surt. 
Likevel ender filmen med at Hilde vil starte jenteband med gamlevenninnen. 

Betyr dette rocken ruler, uansett? 
",0
"Hjelp!Nå drar de på ferie igjen 

Det er øyeblikk til å le seg skakk av i denne nye familieferiekomedien. 
Men ""Vacation"" lener seg unødvendig mye på den gamle ""Hjelp, vi må på ferie""-serien. 

""Hjelp, vi må på ferie"" var den norske tittelen på den originale ""Vacation"" fra 1983. 
Senere ble det tre familieferiefilmer til med ekteparet Griswold og de to ungene Rusty og Audrey, og B-filmserien har med årene nærmest fått kultklassikerstatus. 
Så siden tiden vi lever i så ofte handler om å resirkulere gamle ideer: hvorfor ikke gjenopplive dette fenomenet også? 

Ikke den dummeste ideen, familier sliter nå støtt og stadig med hverandre i ferien i 2015 også. 

Men det holder ikke med referanser til Facebook og Instagram for å flytte fenomenet til 2015. 
30 år har altså gått siden Clark Griswold (Chevy Chase) tvang familien med til fornøyelsesparken Wally World i den første filmen. 
Rusty (Ed Helms) er nå blitt pilot, og har sin egen familie som han i god Griswold-tradisjon tvinger med til den samme hytta hver eneste sommer. 
Det er når han overhører et hjertesukk fra kona Debbie (Christina Applegate) om feriesituasjonen at han bestemmer seg for noe nytt i år: 
Roadtrip til Wally World! 
Yeayyy.... 

Skjegg i postkassen 

Resten av familien er skeptiske, men Rustys ord er tydeligvis lov. 
I en albansk hybridbil, med tidenes festligste og farligste fjernkontroll, legger familien ut på bilturen fra Chicago til California. 

Det viser seg raskt at Rusty har arvet sin fars klønete far vet best-personlighet, med en kommunikasjonsform som skaper kaos over alt, særlig på hjemmebane. 
De to sønnene i familien, James og Kevin er stadig i tottene på hverandre, og det er yngstemann Kevin som stadig plager og erter storebror James. 
Rustys forsøk på å greie ut konfliktene mellom sønnene på sin egen, særegne måte har selvsagt motsatt effekt. 
Kombinert med Rustys motto ""kan Vin Diesel gjøre det, kan jeg også"", sier det seg selv at dette er en hardt prøvet familie, både til hverdags og i ferien. 
Og her ligger selvsagt også komikken: skjegget-i-postkassen-ydmykelsen og stakkarsligheten som følger med kombinasjonen av uflaks og idiotiske beslutninger. 
Og kanskje også bittelitt gjenkjennelse til personlige ferieerfaringer.... 

Også Rustys søster Audrey (Leslie Mann) dukker opp, med sin spenstige meteorologektemann Stone (Chris Hemsworth). 
I det hele tatt er det talentfullt komedieensemble av skuespillere samlet her, men Christina Applegate og Ed Helms imponerer mest. 

Det finnes mange gullkorn i grusen her. 
For som gapskrattkomedie er ""Vacation"" 2015 overraskende spenstig. 
At flere scener rett og slett er nyinnspillinger av ""Vacation"" 1983 er greit nok, men kopieringen kunne med fordel vært gjort med litt mer ironi. 
Problemet med at filmskaperne (latskap eller idetørke?) har lagt seg så tett opp til den over 30 år gamle originalen, er at årets ""Vacation"" får et litt utdatert og billig preg. 

Usannsynlig personlighet 

Det er vanskeligere å svelge en personlighet som Clarks og Rustys i 2015. 
Og bent fram ubegripelig er det at han han har kapret en kone som Debbie, og at hun stilltiende godtar alle ""særegenhetene"" hans. 

Men det gir oss i det minste noe å le av. 
Og takket være god komedieinnsats fra skuespillerne leverer ""Vacation"" flere gode, om enn noe forutsigbare gapskratt. 
",1
"Ingen redder verden som IMF
Ethan Hunt og hans heftig-herlige IMF-team gjør det igjen: imponerer, morer og fenger i en tid der alt er mulig på film og vi har sett det meste. 

Umulig, umuligere, umuligest: 
Alle oppdragene som de tilsynelatende usårbare og udødelige agentene i IMF utfører, er jo i utgangspunktet umulige. 
Og denne gangen, lover reklamen, må teamet ta på seg sitt mest umulige oppdrag hittil. 
Paradokset er selvsagt at vi som har sett de fire første filmene, vet at for denne gjengen er ingenting umulig. 
Men sitrende spennende blir det alltid likevel. 
Ikke fordi vi lurer på om oppdraget virkelig er umulig denne gangen, men heller på hvilke kreative løsninger som blir tatt i bruk for å nå målet. 

Og her leverer M:I-serien igjen og igjen. 
I en tid der action— og eventyrfilmer snart kan lages i sin helhet med animerte effekter, byr M:I på ""ekte"" action av godt, gammelt merke, men av det overraskende og kreative slaget. 
Og speiler samtidig samtiden og det gjeldende trusselbildet gjennom referanser til faktiske hendelser fra nyhetene. 

Veletablert team 

I denne femte filmen i serien holder Tom Cruise fortsatt koken i hovedrollen som superagenten Ethan Hunt. 
Han er ingen James Bond, har verken den karismaen eller den markante personligheten til den britiske superagenten. 
Men tøff og innbitt er han så det holder. 
Og med det teamet han har etablert rundt seg de siste to filmene, mangler det verken humor, fantastiske gadgets og menneskelige følelser heller. 
De fire har fått etablert seg med fin kjemi og utfyllende egenskaper, og er en viktig årsak til at de to siste filmene i M:I-serien er de beste. 

I ""Rogue Nation"" blir IMF avviklet og innlemmet i CIA, akkurat da Ethan Hunt har fått ferten av den internasjonale forbryterorganisasjonen The Syndicate, som i all hemmelighet, og med onde hensikter, planlegger en ny verdensorden. 
Siden ingen andre tror at The Syndicate fins, må Hunt operere først operere helt på egenhånd for å skaffe informasjonen og bevisene han trenger. 

(Anmeldelsen fortsetter under bildet) 

Men etter hvert blir han gjenforent med Brandt (Jeremy Renner), Benji (Simon Pegg) og Luther (Ving Rhames) i det gode, gamle IMF-teamet. 
Sammen med den Syndicate-infiltrerte agenten Ilsa Faust (Rebecca Ferguson) bestemmer de seg for å knekke The Syndicate. 
Men på hvilken side jobber egentlig Ilsa?""Rogue nation"" er lang, men aldri langdryg, og aldri kjedelig. 
Actionsekvensene er intrikate og detaljerte, og alltid helt på grensen av det menneskelig mulige. 
Plottet er enkelt å følge, selv for dem som ikke har sett de foregående filmene i serien. 
Den tegneserieaktige logikken og usårbarheten er et sjangertegn som man bare må godta, og som funker flott i dette eventyrlige universet. 
Skuespillerensemblet er igjen opplagt, og svensk-engelske Rebecca Ferguson gjør en svært god figur som den tøffe Ilsa. 

Skurkesvakhet 

Om det er noen svakhet å snakke om her, er det igjen på skurkesiden. 
Akkurat som i forgjengerfilmen ""Ghost protocol"" mangler også storskurken og skurkeprosjektet i ""Rogue Nation"" den karismaen og den motivasjonen som skal til for virkelig å få opp temperaturen. 

James Bond-serien har kanskje bedre skurker enn ""Mission: Impossible"". 
Men når man snakker om å redde verden på den tøffeste, festligste, utroligste og mest spektakulære måten – da er det ingen som overgår IMF-gutta. 
",1
"Ujevnt om en kvinne og hennes tre friere
Danske Thomas Vinterberg har gitt seg i kast med en britisk klassiker. 
Resultatet er blitt ujevnt. 

Nest etter søstrene Brontës store romaner om kvinners kår på 1800-tallet (""Stormfulle høyder"", ""Jane Eyre"") rager Thomas Hardys roman (1874) om Batsheeba Everdine høyt. 
Hun er kvinnen som vil være selvstendig bonde uten å la seg beskytte av en ektemann. 

Regissør Thomas Vinterberg lykkes med å skape storslåtte scenerier fra gårdsdrift og sauehold for 150 år siden. 
Carey Mulligan tolker den kvinnelige hovedrollen med en fin kombinasjon av ynde og myndighet. 

Tre friere 

Utfordringen er å turnere hvordan tre høyst ulike friere sirkler rundt Miss Everdine. 
Det går bra så lenge konfliktlinjene er enkle. 
Sauegjeteren Gabriel Oak (Matthias Schoenaerts) får avslag på frieriet allerede før frøkenen har arvet seg til gård og makt. 
Han blir i stedet en ansatt som hun behandler nedlatende, helt til hun innser at hun trenger hans kunnskap og hjelp. 
Traust, men litt for anonymt spill av Matthias Schoenaerts. 

Frier nr. 2 er den 40-årige nabobonden som Batsheeba helt ubetenksomt lurer til å tro at hun er interessert i ekteskap. 
Stakkars, han går på kroken, men får nei til svar. 
Rørende spilt av Michael Sheen. 

(Anmeldelsen fortsetter under bildet) 

Ikke perfektNå liker jeg at den unge bondekonen ikke bare er perfekt i sitt feministiske forsett. 
En kveld treffer hun på soldaten Troy som vekker lidenskapen i henne og lokker henne til giftermål, til tross for at han elsker en tjenestejente på gården. 
Passe sleskt framstilt av Tom Sturridge. 

Men alt dette tar tid å framstille. 
Plutselig får Vinterberg det fryktelig travelt med å flette sammen frierne og de dramatiske konfliktene mot romanens slutt. 
Dermed tyr regissøren til et tempo der hendelsene framstår som melodramatiske. 
Slik reduseres filmen til klisjéfylt romantikk i 1800-talls-setting i stedet for å gi et interessant perspektiv på en kvinnes mulighet til å bestemme over eget liv og egen kjærlighet. 
",0
"Dødshjelp med humor og empati
En film om vond, smertefull alderdom og assistert selvmord som ikke er moraliserende, men humoristisk og empatisk? 
Visst er det mulig. 

De er alle gamle og mer eller mindre skrantne, beboerne i et sykehjem i Jerusalem. 
Men noen av dem er verre stilt enn andre. 
Max, for eksempel. 
Han ligger i sykesengen med liggesår og har det vondt, og bare venter på å dø. 
Kona skriker frustrert til pleiepersonellet at de må gi ham mer morfin. 
Vennene er hjelpeløse vitner til Max' vonde venting på den befriende døden. 
""Jeg vil at dere skal hjelpe meg å dø"", sier Max når de spør hvordan han har det. 

Dødsmaskinen 

""Alle"" er enige om at det hadde vært best om Max fikk dø nå, heller enn etter enda mer smerter. 
Men ingen vil utføre den straffbare handlingen. 

Kameraten Yehezkel, en kreativ mekaniker, skaper en maskin som gjør det mulig for den enkelte selv å trykke på knappen for en ""verdig"" og smertefri død. 

Men så sprer nyheten om dødsmaskinen seg, og mange ønsker å benytte seg av den. 
Da kommer alle dilemmaene opp i dagen. 
For hvem skal bestemme over liv og død — den syke eller de pårørende? 
Hva er motivasjonen? 
Og spiller den i det hele tatt noen rolle i det store bildet? 

Et kontroversielt og følelsesmessig vondt tema, som antakelig vil angå de fleste av oss en dag, belyses fra alle mulige vinkler, uten sentimentalitet, stillingstagen og moralisering, men med varme, vemod, empati og humor. 
Akkurat sånn måtte det være for at filmen skal engasjere oss og få oss til å tenke grundig på temaet. 

Modig og realistisk 

Det beste med ""Avskjedsfesten"" er måten både assistert selvmord og alderdommen varsomt behandles og belyses – modig, realistisk og sett fra innsiden. 
Minus for et midtparti som står litt og stamper på tomgang, men totalt er dette en flott filmopplevelse som virkelig er verd å få med seg. 
",1
"Verdens kjedeligste ""skrekkfilm""
At denne amatørmessige driddfilmen har funnet veien til en norsk kinosal – det er det skrekkeligste med ""The Gallows"". 

Jadda jadda jadda. 
Unge filmskapere som VIL noe. 
Do it yourself (DIY). 
Crowdfunding bla bla bla. 
Lite budsjett og enkelt utstyr, men med ungdommens ""hippe"" formspråk. 

Uansett hva som er bakgrunnen: 
""The Gallow"" er og vil alltid være en møkkafilm. 
Og at akkurat denne møkkafilmen, blant tusenvis av møkkafilmer som lages i verden hvert år, har fått kinodistribusjon i Norge, skyldes nok at selveste Hollywood-giganten Warner Brothers av en ubegripelig grunn har lagt sin klamme hånd over den. 

Ubehjelpelig spøkelseshistorie 

En ubehjelpelig spøkelsesistorie av den sorten man forteller når lysene er slukket på leirskole blir kaotisk fortalt etter Blair Witch Project-modellen. 
Med vinglete håndholdt kamera og der kameramannens åndedrett alltid er med, får vi del i følgende historie: 

20 år siden en high school i en småby i Nebraska satte opp teaterforestillingen ""The Gallows"" (Galgen), skal det skje igjen. 
Mest på grunn av at det skjedde en fryktelig ulykke under forestillingen, der en av elevene ble drept. 
Nå skal den omkomne Charlies minne hedres ved å gjenskape stykket. 

Charlies rolle går til Reese, en fotballspillerdude som tar rollen utelukkende for å komme i intimkontakt med Pfeifer, som har den kvinnelige hovedrollen. 
Reeses kompis Ryan er fyren med filmkameraet, som erter og irriterer Reese med å følge ham over alt med kameraet og liksom også lager en bakomfilm om forestillingen. 

Uutholdelig irriterende 

Så finner man på at man skal bryte seg inn på skolen en natt og sabotere kulissene. 
Og da.... 

.... tror kanskje filmskaperne at dette er spennende og gysende mystisk for oss som ser på. 
Men det er bare kjedelig og dumt og poengløst det som truer i kulissene. 
Og uutholdelig irriterende med dette håndholdte, vinglete kameraet og bildene i dårlig kvalitet. 
",0
"Guttefilm som burde vært jentefilm
Supermodellen Cara Delevingne er super som den mystiske og karismatiske Margo i ""Paper towns"", men får altfor lite spilletid. 

""Alle"" vet at den sosialt klønete nerden sliter på high school. 
Men det er ikke bare-bare å være den kule, vakre jenta som alle er opptatt av heller, ifølge tenåringsangstfilmen ""Paper Towns"". 

Filmen er basert på en roman av John Green, som også skrev kreft-tårepersen ""The fault in our stars"", fjorårets store ungdomsfilmsuksess. 
""Paper Towns"" har ikke den samme tåreflommende effekten, og er en god stund bare nok et high school-drama om nerdene mot de kule og om alt strevet med å få seg date til skoledansen, for å høre til og å tross alt komme seg gjennom det hele sånn noenlunde i behold. 
Men etter hvert går det opp for en at ""Paper towns"" faktisk har noe mer på hjertet. 
Ikke bare om hvordan det er å være en ungdom som skal stolpre seg inn i det ansvarsfulle voksenlivet. 
Men også om hvordan vi har en tendens til å prøve å leve opp til de merkelappene andre har satt på oss. 

Interessant nok. 
Bare så synd at synsvinkelen som er valgt, hos de hormonelle nerdeguttene, ikke gjør oss særlig klokere når det gjelder akkurat det. 

Vakker villstyring full av liv 

Quentin (Q) (Nat Wolff) og Margo (Cara Delevingne) er naboer i et rolig strøk i Orlando. 
Mens de i barndommen var lekekamerater, driver de stadig lengre fra hverandre etter hvert som de vokser til. 
Q er den litt forsiktige og skoleflinke som henger med nerdene. 
Margot er en vakker villstyring, full av liv og karisma, populær og omsvermet. 

Selv om de går i samme klasse, er Q og Margot er knapt på hils. 
Men så, når high school er nesten over, kryper hun igjen inn soveromsvinduet til Q. Denne gangen fordi hun trenger hjelp på et hevntokt. 
I løpet av en vill, adrenalinfylt natt vokser Qs evige avstandsforelskelse og fascinasjon for Margo til en intens besettelse. 
Og når Margo plutselig forsvinner, er Q villig til å gjøre hva som helst for å finne henne igjen. 
Om han så skal reise over hele landet og ofre sine personlige planer og drømmer. 
Men jo mer han søker, dess mindre innser han at Margo slett ikke er den jenta han han drømt og diktet om. 

God skuespillerinnsats 

Den britiske overklassejenta Cara Delevingne er først og fremst kjent som en av verdens heteste supermodeller akkurat nå, mye takket være sine enorme øyenbryn og alle grimasebildene på Instagram og i kjendismedier. 
Men i løpet av året dukker hun opp i hele fem filmer, blant annet i superheltfilmen ""Suicide Squad"" som Enchantress. 

Og, viser det seg allerede denne første filmen hun er med i på norsk kino, det er slett ikke bare på grunn av modellutseende og kjendisstatus. 
Cara Delevigne gjør en svært god skuespillerinnsats her. 
Ikke siden Madonnas rollefigur Susan i ""Desperately seeking Susan"" (1985) har en skuespiller og en rollefigur smeltet sånn sammen til en større, fascinerende enhet. 
Margo, i Delevingnes skikkelse, er en sånn jente som absolutt alle blir nysgjerrig på og snakker om, som man ikke kan ta øynene fra – og som man raskt gjør seg opp en mening om. 

Og her ligger Margos store dilemma: 
Hun har selv bidratt til å bygge opp myten om seg selv. 
Men nå verken kan eller vil hun leve opp til den hun er i andres øyne og fantasi. 

Men hvem er Margo egentlig? 
Er hun verd fascinasjonen? 
Eller er hun bare vanlig jente? 

Se, det kan man lure på. 
For Margo forblir stort sett en gåte. 

Om nerdegutter 

Skikkelig synd, når man endelig har en virkelig interessant tenåringsjente, at vi alt igjen dreier seg mest om et knippe nerdegutter som bare tenker på om og når de får pult, og om de får med seg skolens heteste jente på dansen. 
Det vanlige, altså. 
Margo burde vært hovedpersonen her. 

Tipper disse mannlige manusforfatterne selv var hormonelle nerder da de gikk på high school. 
Nå har de sittet der og mimret tilbake med sin voksne livsvisdom. 
Det bærer den ellers så bittersøte og varme ""Paper Towns"" preg av. 
Dessverre. 

Men et flott knippe unge skuespillere i både små og store roller, det har de fått til. 
",0
"Kjære, jeg krympet mestertyven!
""Ant-Man"" er en befriende morsom, menneskelig og nedstrippet superheltopplevelse fra Marvel. 

Siden premieren av den første Iron Man-filmen i 2008 har Marvel Cinematic Universe (MCU) og Marvel Studios spydd ut den ene spektakulære blockbusteren etter den andre. 
Helteskikkelser som Iron Man, Hulken, Thor og Captain America har alle både fått både egne filmer og fått vist hva de er gode for som medlemmer av superheltlaget The Avengers. 
Men her, i den 12. 
MCU-filmen, kommer en ny superhelt på banen, en som foreløpig bare har en løs tilknytning til The Avengers: Ant-Man. 

Og Ant-Man, alias Scott Lang i den sjarmerende komikeren Paul Rudds skikkelse, viser seg å være et særdeles hyggelig og underholdende bekjentskap i en sjanger som var farlig nær maksimalistisk implosjon i ""Avengers: The age of Ultron"" fra tidligere i år. 

Drakt-helt 

Akkurat som Iron Man, er Ant-Man en vanlig mann som blir en superhelt gjennom å ikle seg en spesialdesignet drakt. 
Men det er mer: 
Ant-Mans helt unike egenskap er at han kan krympe til størrelsen av en maur, og at han gjennom tankekraftteknologi kan kontrollere virkelige maur. 
Som finnes i flere skremmende avarter. 
Og disse egenskapene har Ant-Man på grunn av teknologien som er utviklet av industrimogulen Dr. Hank Pym (Michael Douglas). 

Da Scott slipper ut fra fengsel etter tre år for et (heltemodig) innbrudd hos en slem kapitalist, er han fast bestemt på å leve lovlydig og gjenoppta kontakten med datteren Cassie. 
Det viser seg ikke å være så enkelt. 
Snart er han i gang med mestertyvstreker igjen, gjennom et sjarmerende knippe nerdete småskurker han regner som sine nærmeste venner. 

Uten å vite at han er manipulert av Dr. Hank Pym, stjeler han en merkelig drakt han finner i en safe. 
Og finner etter hvert fram til sin indre superhelt: 
Ant-Man. 

Hank Pym er på sin side en pensjonert forsker og industrimagnat. 
Mange år tidligere fant han formelen som gjør det mulig å krympe levende vesener. 
Nå er hans arvtaker i firmaet, Darren Cross, i ferd med å komme fram til samme teknologi, og har utviklet sin egen drakt: 
Yellowjacket. 
Pym er livredd for at teknologien skal havne i feil hender, og trenger derfor Scott som Ant-Man. 
Sammen med Pyms datter Hope (Evangeline Lilly) planlegger de et tilsynelatende umulig kupp for å redde verden. 

Topp rollebesetning 

Rollebesetningen i Ant-Man er virkelig i toppklasse, og den største genistreken har vært å gi rollen som den fallerte ingeniøren Scott Lang til Paul Rudd. 
En skuespiller først og fremst kjent fra komedier som Anchorman-filmene, ""Knocked up"" og tv-serien ""Venner for livet"" har akkurat den uvørne sjarmen og komiske fingerspillfølelsen som lekkert løfter Ant-Man ut av tøffingsfæren og den oppskriftsmessige replikkhumoren som vanligvis preger sjangeren. 
I stedet bringer han en befriende varme og menneskelighet til rollefiguren, og en neddempet, men elegant situasjonshumor. 
Michael Douglas er også i storform som Hank Pym, og også denne rollefiguren har fått en menneskelig dybde som rører og engasjerer. 

Flittig maurhær 

At det tar en stund før det virkelig smeller med actionscener og kreative, filmtekniske finesser er bare positivt, slik at vi får mer av de menneskelige sidene. 
Så imponerer actionscene desto mer når de først kommer, med sine spektakulære størrelsesendringer og det kreative samspillet mellom Ant-Man og hans flittige maurhær. 

Vi har definitivt ikke sett det siste av Ant-Man på kino, han er allerede meldt i den neste Captain America-filmen. 
Og her lukter det også Ant-Man oppfølger og mer Avengers-relasjon lang vei. 
Velkommen! 
",1
"Tåpelig og flau kosebamse-reprise
""Ted"" var en fandenivoldsk sjarmbombe av en komedie. 
""Ted 2"" er en ubehjelpelig og kjedelig oppfølger som aldri skulle sett dagens lys. 

Komedien om kosebamsen Ted som plutselig ble levende og vokste seg til å bli en hasjrøykende mannsgris sammen med bestevennen John (Mark Wahlberg) var en sensasjon av en filmsuksess i 2012. 
Da må det bli oppfølger, så klart! 
Men når det absurde overraskelsesmomentet er oppbrukt, humoren er flau og plottet suger, da havner ""Ted 2"" på listen over tidenes verste oppfølgerfilmer. 

Siden sist har Ted giftet seg med Tami-Lynn. 
I et forsøk på å redde sitt kranglete ekteskap, prøver paret å få barn. 
I prosessen med sæddonor og adopsjon kommer det fram at Ted egentlig ikke fins, fordi han juridisk ikke er et menneske. 
Dermed blir det en slags borgerrettskamp i retten, med paralleller både til slaveriet og homokampen, der Ted prøver å bli anerkjent som menneske, ikke bare en eiendel. 

Høres det tåpelig ut? 
Å oppleve det på kino er enda verre. 

Seth MacFarlane ser ut til fullstendig å ha mistet grepet over både humor og manus. 
For det er ikke den rappkjeftede frekkasen Ted vi lærte oss å elske i ""Ted"" vi møter igjen her, men en sur og kverulerende teddybjørn. 
Ted i forsvarsposisjon som offer? 
Nei takk. 

Advokatsnakk og borgerettskamp er til de grader malplassert som ramme for Teds personlighet, og forsøkene på å jazze opp rettsdramaet med litt romantikk og humor om marijuanarøyking, kjønnsorganer og kroppsvæsker blir bare flaue repriser fra første film. 

Og Liam Neeson, som også dukket nylig også dukket opp som gjest i ""Entourage"", dukker opp i en teit, liten rolle. 
Bare for kunne bruke navnet hans på plakaten for kredens skyld. 
Han må ha vært utilregnelig i gjerningsøyeblikket. 

Sjelden har så mange gode skuespillere gitt så mye for et så bedritent manus og en så flau film. 
",0
"Herlig komedie om vårt vanskelige sexliv
Mosaikkfilmer er og blir vanskelige. 
Desto mer imponerende er det hvor morsomt ""Den lille død"" sirkler inn 10 menneskers erotiske strev. 

Svaneparet i Breiavatnet har ikke fått unger i år, noe de jo alltid pleier å klare. 
Kan også de ha fått problemer med sexlivet, mon tro? 

Når slikt skjer i menneskenes verden, går han og hun gjerne til terapeut. 
Der havner filmens Dan og Evie og får beskjed om å leke erotiske rollespill. 
Jeg skal love at de – særlig han – går helhjertet inn for oppgaven. 
Det gjør ikke nødvendigvis elskoven lettere. 

Et annet par, Maeve og Paul, har det egentlig bra i senga, særlig hvis han får suge hennes tær. 
Men alt blir ganske komplisert den natta hun røper sin seksuelle fantasi. 
Jeg sier ikke mer om hvilken dramatikk det skaper."" 
Den lille død"" har noen porsjoner med dødsfall, men selve tittelen henspiller på en fransk metafor (for øvrig hyppig brukt av Shakespeare) for orgasmens deilige, dog tilintetgjørende sekunder. 

Helst ikke sniktitt på traileren til denne australske komedien, det virker fort flaut og vulgært. 
Sannheten er at regissør og manusforfatter Josh Lawson har laget en skikkelig morsom vev av historier, men detaljene må nytes slik de triller ut av godteposen. 
Snart forstår man at det virkelig er grunn til å undres på ""hvor ble det av god, gammeldags sex? 
Må folk absolutt tråkle det til med kinky påfunn?"" slik en biperson sukker. 

Lawsons hovedgrep er å klistre temmelig sære og dermed også komiske erotiske preferanser til figurene. 
Slik kompliseres faktisk kjærlighetslivet deres betraktelig. 
En kvinne som strever livet av seg for å bli gravid, tenner bare på mannen når han gråter. 
En ektemann holder ut i et ekteskap der kona daglig kjefter på ham. 
Seksuelt opphisset blir han utelukkende om natta når han ser henne sove. 
Gode skuespillere 

Den femte konstellasjonen er kvinnen som jobber med å tolke telefonsamtaler for døvstumme. 
En kveld må hun forholde seg til den unge mannen som vil snakke med en sextelefonstemme. 
Det lyder muligens bisart, men er løst på ytterst sjarmerende vis, takket være gode skuespillere. 

Rett som det er sveiper handlingen innom den voldelige forvrengningen av sex. 
Plutselig føles det som om filmen glir ut i alt man slett ikke har lyst til å le av. 
Her balanserer regissøren på en knivsegg, men jeg mener at han akkurat i tide redder seg tilbake til komikkens landskap. 
Puh! 
En 11. person flettes sporadisk inn blant alle de andre. 
Han er den nyinnflyttede mannen som er dømt av rettsvesenet til å gå rundt og informere naboene om at han har sonet en dom for pedofili. 
Også det lyder ubehagelig i en komedie, men Lawson klarer på overrumplende vis å integrere skikkelsen i hendelsene. 

Mer bør ikke avsløres. 
Regissøren lykkes godt i å holde orden på alle parene og få oss til å le hjertelig med dem. 
Det hele rundes av med den mest overraskende slutt jeg har sett på lenge. 

Gå og kos dere. 
Rund gjerne av med helt alminnelig sex på et dertil egnet sted. 
",1
"Nye jentehyl for mannlige strippere
Det beste med nr. 2-filmen om Magiske Mike og strippegruppa hans, er at skuespillerne kan danse. 
Plottet for øvrig er intetsigende og samtalene inkjevetta. 

Magiske Mike som underholder damer ved hjelp av kroppen sin, dukket opp på kino i 2012 og bygget på hovedrolleinnehaver Channing Tatums egne erfaringer som stripper. 
Dessverre har Steven Soderbergh (regissør for førstefilmen, nå sjefsprodusent) tenkt at det er nye penger å tjene på en oppfølger. 

Visst får du se heftig dans av veltrente mannfolk i ""Magic Mike XXL"". 
Det er lekkert og imponerende hvordan Tatum & Co åler og vrir seg, og hvordan den ene hiphop-danseren etter den andre utfolder seg akrobatisk. 

Men den syltynne storyen fører til at vi må holde ut mye ørkesløst jabb og selvopptatt skravling fra Mike og gjengen på vei til et strippeshow i Myrtle Beach. 
Klassikeren ""I blanke messingen"" hadde tross alt et skikkelig plot. 

Mike & Co kalles strippere, men beholder alltid et futteral som fikenblad over sine edlere deler. 
I stedet for åpenlys blotting byr koreografi og scenografi på åpenbare fallossymboler, som da gnistene spruter mens Mike jobber i et verksted og Big Dicks vannflaske renner over idet han skal kjøpe den i kiosken. 

Gjengen liker bedre merkelappen ""mannlige underholdere"" med ambisjon om å gjøre seksuelt skuffede kvinner glade. 
Og ettersom kvinners kropper så ofte blir gjort til objekter for siklende mannfolkøyne, kan man i et feministisk perspektiv synes at det er stilig at rollene byttes om. 
Det er bare så synd at bildet som gis av kvinner er så irriterende stereotypt: 
De er redusert til en gjeng hylende vesener som lar dollarsedlene hagle over menn som tjener fett på å gi dem noen sekunder med lykke. 
",0
"Storslått og dramatisk fra beduinenes land
Makan. 
Her kommer en filmatisk perle, spilt inn med amatører i Jordans ørken, og i et bildespråk som sitrer av spenning. 

Det starter så uskyldig med to beduinbrødre som heiser vann opp av brønnen slik at kamelene får drikke. 
Så øver den voksne Hussein på å skyte på blink med geværet og lar også den 10 år gamle lillebroren Theeb få prøve seg. 

Man kunne tro at dette bare er en idyllisk skildring av hvordan et ørkenfolk lever og overlever i Midtøsten. 
Men den britisk-jordanske regissøren Naji Abu Nowar har en imponerende evne til å la de hverdagslige scenene vokse til skremmende dramatikk. 
Mens beduinene om kvelden spiller spill i sanden under teltduken, hører Hussein plutselig noen komme utenfor. 
Hvem er det? 
Hva vil de to gjestene, den ene britisk, den andre araber? 
Og hva har nå denne briten med seg i bagasjen? 

Frampek mot dramatikk 

Regissøren er gjerrig med å gi oss informasjon. 
Han viser i stedet hvordan klassisk gjestfrihet forlanger at beduinene varter opp de nyankomne. 
Snart får lille Theeb plukke ut geiten som skal spises, og se hvordan storebror kutter dyrets hals med en svær, skarp kniv. 

Brønnscenen, øvelsesskytingen og slaktescenen viser seg gradvis å være frampek mot overrumplende og uhyggelige ting som rammer brødrene etter at de går med på å guide de ukjente gjestene til brønner innover i ørkenlandet. 
Jeg røper ikke for mye ved å antyde at hendelsene finner sted i 1915 da britene sloss mot det osmanske riket om å ha kontroll over Hijaz, en del av dagens Saudi-Arabia. 
En jernbanestrekning er bygd – etter at de stridende parter har kappes om å anlegge en slik transportåre – og beduinenes kultur er truet av så mange slags aktører og skurker. 

Hvordan Theeb overlever 

Det hele minner om Lawrence of Arabia, mannen som samlet arabere til kamp mot det osmanske riket. 
Men i stedet setter Naji Abu Nowars 10-åringen Theeb mer og mer i sentrum og undersøker hvordan gutten klarer å overleve i ørkenen da alt kommer ut av kontroll. 
Det skjer på en komplett usentimental måte som virker desto sterkere i all sin nøkternhet. 

Lydarbeidet er regelrett imponerende, musikken til Jerry Lane kommer listende med ubehag på de rette stedene, filmingen er praktfull og spillet til amatørene utmerket. 

Løp og se. 
Slike perler forsvinner fort fra repertoaret hvis dere ikke går på kino raskt. 
",1
"Grusomt kjedeleg
Dei små, gule Minion'ane frå ""Grusomme meg"" har fått sin eigen, skikkeleg dårlege film 

Dei er små og gule, har like gjerne eitt auge som to, og kroppar like tilforlatelege som ei humle. 
Det som gir dei meining, er å følgja etter den verste sjefen dei kan finna. 
Kvifor det skulle vera eit poeng, blir aldri heilt klart. 
Det blir ikkje komisk ein gong. 
Då er det jo i grunnen ikkje så mykje igjen. 

Men det som er, er omtrent sånn: 
Dinosaurane er ikkje så lette å halda fast ved som sjefar, dei er dumme og svære og spring altfor fort. 
Steinaldermenneska er gløggare, men det skal ikkje meir enn ein bjørn til, før dei stryk med. 
Til slutt finn molefonkne og desillusjonerte minionar sin eigen vesle plass i eit isrike, og byggjer opp eit samfunn sjølv. 
Men dei blir snart nedfor, dei manglar jo den grusomme sjefen. 

Kevin påtar seg oppgåva med å forlata flokken, gå ut i verda og finna den verste sjefen av dei alle. 
Med seg får han musikarspira Stuart, og vesle Bob. 
Vesle Bob er den einaste i heile filmen med karaktertrekk nok til at vi blir i alle fall litt glad i han. 
Dei tre hamnar i New York i 1968, til ein del gamlis-referansar om peace & love og sleng og batikk, før dei finn skurken over alle skurkar, Scarlett Overkill, og drar for å stela krona til dronninga av England for henne, så ho kan overta landet. 

Det er massevis av effektar og greier, men det er i grunnen ingenting som står på spel. 
Resten av flokken må riktig nok også leggja ut på tur, fordi apane dei delte sjef med, vil gjera det av med dei. 
Men det kjennes i grunnen som ein bagatell. 

Her prøver nokon å tena grovt med pengar på barnefamiliar, utan at dei har noko som helst dei vil ha sagt. 
Styr gjerne unna. 
",0
"Langdrygt med følsom Arnold
I ukas andre film med Arnold Schwarzenegger skal han være følsom far. 
Men det skorter på ferdighetene til å spille en slik rolle. 

Pussig nok er Schwarzenegger med i begge ukas filmpremierer. 
Det er som kinodistributørene tenker at vil du ikke se Arnold som stiv menneskemaskin i den nye ""Terminator""-filmen (se egen anmeldelse), kan du oppleve ham som omsorgsfull, aldrende far. 

Det er ikke noe bedre valg. 

Handlingen er satt sammen av velkjente klisjeer fra skrekk— og zombiefilmer, som dette: 
I en dyster framtid er USAs befolkning rammet av en svært smittsom, dødelig sykdom som forvandler ofrene til bitende monstre. 
Myndighetene forlanger følgelig at alle som er smittet, skal settes i karantene. 

Maggie er tenåringsdatteren til Wade fra hans første ekteskap. 
Nå har hun fått det fryktede nekroambulist-viruset i kroppen, men Schwarzeneggers skjeggete farsfigur har ikke hjerte til å overlate henne til alles kamp mot alle i karantenetilværelsen. 

Den skjebnesvangre situasjonen bæres godt oppe av en gråbrun fargekoloritt og dyster scenografi rundt bondegården der familien bor. 
Men actionskuespiller Schwarzenegger lykkes ikke med å gi nyanser til mimikk og kroppsspråk etter hvert som dilemmaene presser ham mer og mer. 
Regissør Henry Hobson tyr i stedet til sentimentale fakter og tablåer, som da far og datter gråter over utplantede prestekrager. 

Resten er en langdryg venting på at vi skal se jenta bli dårligere og dårligere, alt mens faren forsøker å beskytte henne mot lokale politifolk som vil hente henne til en ublid oppbevaring. 

Det finnes noen rørende scener, som da Maggie treffer igjen en tidligere kjæreste som også er smittet. 
Men alt i alt er dette en film man trygt kan overse. 
",0
"Bra teknisk, god humor, mye reprise
Etter en pause som dødbringende menneskemaskin i fjerde ""Terminator""-film er Arnold Schwarzenegger tilbake, nå med et ironisk smil rundt tanngarden. 

Det er lenge siden den utvandrede østerrikeren ble verdensberømt for å spille cyborg i ""Terminator"" (1984) og ""Terminator – Dommens dag"" (1991), begge regissert av James Cameron. 

Så datt det hele flerfoldige hakk i tredjefilmen ""Terminator Salvation"" kom (2003). 
Seks år senere hadde Schwarzenegger det trolig for travelt som guvernør i California til å løpe rundt med stiv grimase i krigen mellom mennesker og det kunstige intelligenssystemet Skynet. 
""Terminator Salvation"" måtte greie seg uten ham. 

Men nå er den snart 68 år gamle skuespilleren ferdig med guvernørjobben og kan tar fram skyter'n igjen i femtefilmen, ""Terminator Genesys"". 
Det skjer heldigvis med en porsjon selvironisk snert. 
Schwarzenegger spiller fortsatt menneskemaskin, men nå med navnet Guardian. 
Figuren er blitt av det vennlige slaget overfor de forfulgte hovedpersonene, Sarah Connor og kjæresten Kyle Reese. 
Det er riktig søtt at hun (spilt av Game of Thrones-skuespiller Emilia Clarke) kaller ham Paps og får et glis med tanngarden til svar. 

Terminator-filmene spinner rundt samme handlingstråd, igjen og igjen: 
Skynet har i 2029 innsett at mennesket er den største fienden. 
Følgelig sender de sin agent, The Terminator, med tidsmaskin tilbake til 1984 for å drepe Sarah. 
Hun er nemlig gravid med en sønn som kommer til å lede menneskenes kamp mot maskinene på 2020-tallet. 
Dermed må også Kyle Reese, menneskenes motstandsleder, reise tilbake for å berge deres felles sønn John Connor, for også han skal bli sentral i krigen mot Skynet.Det kan lyde som en kjedelig repetisjon, men obs – her finnes en overraskende vending og forvandling av folk du trodde du kunne stole på. 
Nok sagt. 

I herværende film har andre T-maskiner tatt over jobben med å ta Sarah og Kyle av dage. 
Farligst framstår T-1000, flott spilt av en iskald Byung-hun Lee som slynger ut sine kniver av flytende metall. 

For denne anmelder er ikke storyen det helt store, full som den er av repetisjoner og uendelig med skytescener der maskinene tilsynelatende knuses, men straks gjenoppstår med ny kraft. 
Jeg blir, som så ofte ved synet av hollywood-action, sittende og undres over amerikanernes klokkertro på at det beste er pistol, les maskingevær, for å tilintetgjøre fienden. 

Men dataframstillingen av metamorfosene som maskinene gjennomgår, er spektakulær, alt fra kulehull som flyter sammen igjen, til metall som flises opp, for så å rekonstrueres. 
Framstillingen av tidsmaskinens svingninger er lekker, og en skolebuss hengende utfor Golden gate-brua med våre helter inni er rent staselig framstilt. 
Bra gjort av regissør Alan Taylor! 

Er du Terminator-fan og liker visuelt fyrverkeri, får du god uttelling. 
Forlanger du en smule mer originalt innhold, finn på noe annet. 
",1
"Kjendisparade med gutta boys
Filmen ""Entourage"" er som å se fire episoder av den fabelaktige tv-serien på rappen. 
Bare med mer pupper og mer selvinnsikt. 
Mye Hollywood-selvironi, men mindre humor. 

Veien fra tv-serie med kultstatus til kino ender altfor ofte med gigantomani: alt skal være større, bedre og dras litt lengre, og rollefigurenes særegenheter spisses til nærmest karikaturer av seg selv. 
Husk ""Sex and the city""! 
Men regissør og manusforfatter Doug Ellin har stort sett gått klar, selv om en Johnny Drama (Kevin Dillon) med plutselig selvinnsikt er helt på grensen. 
Og det er vel også en kraftig og ikke helt relevant økning i sex og nakne pupper også? 

Men vi som elsket hver eneste av de åtte sesongene av HBO-serien med samme navn får et fint gjensyn med hele det velopplagte ensemblet, og hele 42 superstjerner i små eller store glimt som seg selv. 

Og til dem som ikke har sett serien om de fire Queens-kompisene som lever på stor fot i Hollywood etter at Vince (Adrian Grenier) blir filmstjerne, mens agenten Ari Gold (Jeremy Piven) prøver å ordne opp i alt tullet de roter seg inn i: det man trenger å vite fortelles elegant gjennom et tv-intervju. 

Ari Gold er nå blitt studiosjef, og nyskilte Vince drømmer om å regissere. 
Men deres felles prosjekt krøller seg kraftig til når sønnen til filmens texanske investors jypling av en sønn blander seg inn i det kunstneriske. 

Og mens Ari får nye raserianfall og må gjenoppta terapien, lever Vince og hans følgesvenner det glade gutta boys-livet og tar for seg av alt Hollywood har å by på. 

Det er bare så veldig mye som må med! 
Eks-assistent Lloyd dukker opp, men har lite å spille på. 
Eric og Turtle har bare for mye dametrøbbel for én film, og det er bare for mange kjente fjes som må få vist seg fram. 

Som en ny, full tv-sesong kunne dette vært supert. 
Som spillefilm blir det for kompakt og kaotisk. 
",0
"Mummitrollet i glanset luksusliv
God norsk dubbing av en Mummitroll-fortelling som virker delvis tidløs, delvis utdatert. 

Husker du ikke å ha lest en barnebok med tittelen ""Mummitrollet på Rivieraen""? 
Helt riktig. 
Denne animasjonsfilmen bygger på engelskspråklige tegneseriestriper som Tove Jansson fikk trykt i aviser over hele verden på 1950-tallet. 
En av historiene handler om da Mummi-familien havner på luksushotell ved Middelhavets bredd. 

Det tidløse er slik: 
Mummitrollet elsker sin kjære Snorkfrøken, men martres av sjalusi idet hun blendes av en slesk, selvopptatt sjarmør. 
Fyren er dessuten venn med en arrogant, kvinnelig kjendis som Snorkfrøken dåner av å møte på luksushotellet der Mummitroll-familien får bo på kongesuiten (merkelig nok). 
Snorkfrøken går sågar på kasino for å vinne penger til å kjøpe seg en sexy bikini! 

Det utdaterte er sånn: 
I en tid da norske familier er vant til å feriere på fine hoteller, kle seg opp i siste mote og spise og drikke rikelig, vet jeg sannelig ikke om Jansson-moralen går inn, den som sier at mummiene har det best ved å forlate Rivieraens tomme liv og dra hjem til den fredelige Mummidalen der de kan bo i tårnhuset og stelle i hagen. 
Nå vel. 
Filmen lunter småkoselig av sted med en forhistorie om ei sjørøverskute der lille My og hennes storesøster Mymlen er fanget. 
De to er fint dubbet med særpregede stemmer, men forsvinner nesten ut or soga da den forflyttes til Rivieraen. 
Synd, for lille My er et herlig illsint vesen som skaper snert og temperament rundt de naive mummitrollene. 

Også forrige Mummitroll-film, ""Kometen kommer"" (2010), gjorde meg ambivalent. 
Joda, man vil gjerne leve seg inn i mummienes uskyldige idyll, men ender med å føle at Janssons 1940-, 50— og 60-tallsverden virker veldig fjern. 
",0
"Fiender under samme tak
Her kommer en sterk antikrigsfilm fra Georgia som på 1990-tallet gjennomlevde flere væpnede konflikter. 

""Mandariner"" skaffet i fjor den georgiske regissøren Zaza Urushadze en fortjent oscarnominasjon som Beste fremmedspråklige film – på vegne av Estland. 

Ja, du leste rett, Estland. 
Det overraskende er at Urushadze, som også har skrevet manuset, har gjort to utvandrede estere i Georgia til dramaets hovedpersoner. 

Vi er i provinsen Abhkasia ved østkysten av Svartehavet, like sør for Kaukasus-fjellene. 
Her foregikk det i 1992 heftige krigshandlinger da russiske og tsjetsjenske soldater hjalp abhkaserne med å løsrive seg fra Georgia. 

De fleste esterne rømte landet da krigen brøt løs, men Urushadze dikter at to av dem ikke dro straks. 
Fruktbonden Margus vil først høste sin svære mandarinavling, og naboen hans, Ivo, snekrer kassene som frukten skal pakkes i.Dette oppfinnsomme manusgrepet gjør at de to mennene brått blir vitne til en dødbringende trefning mellom georgiere og tsjetsjenske leiesoldater rett utenfor husdøra. 
Snart blir den fredsæle Ivo nødt til å pleie to overlevende fiender under samme tak, den ene muslim, den andre kristen. 

Det er blitt en original historie om krigens og hatets meningsløshet. 
Om å holde ord hvis man lover å ikke hevne seg. 
Ivo kunne lett blitt en verdensfjern talsmann for antikrigsholdninger. 
Men når Urushadze til slutt viser hva den gamle mannen har gjennomlevd, er det bare å bøye seg i respekt for hans forsonende humanisme. 

De estiske skuespillerne gjør en ypperlig jobb, og georgiske aktører framstiller soldater på begge sider i konflikten overbevisende. 
Balansen mellom dvelende og dramatiske scener er virkningsfull, og filmingen er utsøkt. 
Gå og se. 
",1
"Imponerende monstre, tynn filosofi
""Jurassic World"" gir nye støkk idet løpske dinosaurer sluker mennesker. 
Men filosoferingen fra de som gjenskapte fortidsdyrene, er uklar. 

Det er gått 22 år siden regissør Steven Spielberg skremte vettet av kinopublikummet med den første ""Jurassic Park"" -filmen. 
Den gang var det en eksentrisk milliardær som framstilte levende dinosaurer ved hjelp av gen-materiale fra insekter og plasserte dem i en fritidspark i Costa Rica. 
Så gikk noe fullstendig galt, dinosaurene slapp løs og rollefigurene til Laura Dern, Jeff Goldblum og Sam Neill kjempet desperat for livet. 

Slik knekket Spielberg koden for å lokke horder av besøkende til kinoen for oppleve eksotisk skrekk og gru. 
Men i oppfølgeren, ""Jurassic Park, den tapte verden"" (1997), slurvet han med å lage et skikkelig manus. 
Nr. 2-filmen var en endeløs defilering av arge dinosaurer, og skuespillerne ble pappfigurer i monstrenes matfat. 
Men publikum strømmet til uansett. 

Oppskriften ble gjentatt i «Jurassic Park III» i 2001, da med Spielberg som produksjonsleder. 
Nå lå parken som stålgrå ruiner i grønn jungel. 
En forsker returnerte til øya for å finne ut om et av urdyrene, raptoren, var mer intelligent enn mennesket. 
Ny skrekk oppsto idet menneskene kjempet drabelig mot den ene arten villere enn den andre. 
Men de måtte levere tilbake stjålne raptoregg. 
Beviste så det at dyrene er mer intelligente enn mennesker? 
Nei, det forble uklart. 
Dyrepasseren er helten 

Årets film prøver å gå videre på samme idé. 
En storslått temapark, ""Jurassic World"" , er bygd nær ruinene av den første parken og kan ta imot 21.000 turister daglig. 
Barn får ri på de snilleste variantene, og man kan kjøre rundt i stilige boblebiler med sikkerhetsglass for å se litt farligere dyr. 

De mest fryktinngytende beistene, fire velociraptorer, holdes behørig innesperret. 
Imidlertid har filmens mannlige helt, dyrepasseren Owen (Chris Patt), utviklet et følelsesmessig bånd til dem slik at de ser ut til å adlyde ham. 

Klart vi forstår at hans kontroll over de kjøttetende rovdyrene er begrenset. 
Bare vent, snart går ting helt skeis og by på ny skrekk. 
Det store sammenbruddet skyldes at parkens ledere har skaffet en enda mer skremmende attraksjon, Indominus Rex, en genmanipulert raptor som er større, raskere, farligere og mer intelligent enn alle andre. 
Hjeeeelp! 
Når monsteret bryter ut av den dataovervåkede innhegningen, er det bare å løpe for livet. 

Der tåkefyrstesnakket inntrer, er i dialogene mellom den gode, snille Owen og den aggressive Hoskins. 
Sistnevnte er en Darwin-inspirert fyr som sikler etter å slippe raptorene løs på Indominus Rex og se hvem som er sterkest. 
Men manusforfatterne og regissør Colin Trevorrow får ikke filosoferingen rundt vill og temmet natur til å henge på greip.Det han lykkes langt bedre i, er å arrangere skriking og løping i stadige nye varianter. 
Parksoldater med utstyr til å løse kriser forsvinner lynkjapt i kjeften på udyret, og snart brer panikken seg i parkleiinga og blant publikummere. 
Dataframstillingen av glefsende kjøttetere og andre fortidsdyr er overbevisende turnert slik at de som vil ha action, får det i fullt monn. 

Et brødrepar får sitt livs skrekk i boblebilen mens den tantete tanta deres, Claire – daglig leder i parken – prøver å redde dem. 
Men klippet der guttene berges fra kjøreturen er klossete utført. 
Den kjekke dyrepasseren, pussig nok med militærbakgrunn, er trofast med på laget og løser flokene. 
Den prektig utspjåkede tanta forvandles til en sexy redningskvinne og får seg et kyss på truten i et så kritisk sekund at vi må skrattle. 
Jaja. 

Om Indominus Rex overvinnes? 
Å nei da. 
Her er det rom for en ny Jurassic-film, må vite. 
",1
"Sånn går det når du roper på de døde
«Insidious 3» er ikke blant de nifseste grøsserne. 
Men uventede, kreative skrekk— effekter og et interessant persongalleri gjør likevel filmen verd oppmerksomhet. 

Advarselen fra «Insidious 3» til alle Lisa Williams-fans er klar: 
Aldri prøv å ta kontakt med de døde. 
Du kaller på én bestemt, men de hører deg alle sammen. 
Og noen kommer med onde hensikter... 

De to første «Insidious»-filmene handlet om den hjemsøkte familien Lambert, der onde ånder tok bolig i familiens kropper. 
I begge filmene var mediet og spøkelsesjegeren Elise Rainier og hennes to nerdete ghostbuster-kompanjonger Tucker og Specs sentrale. 
Denne tredje filmen i serien foregår noen år før den første filmen. 
Siden toeren bar preg av uttværing av temaet og slitsom opptrapping av skrekklisjeer, må det sies å være et smart trekk. 
Nå kan manusforfatter Leigh Whannell, som også har regien denne gangen, starte helt på nytt, dempe ned og etablere en helt ny familie, finne på helt nye skrekkeffekter, samt fortelle forhistorien til Elise, Tucker og Specs. 
Og så får vi endelig en slags forklaring på hvordan og hvorfor disse onde åndene tar bolig i levende mennesker. 

Tenåringen Quinn Brenner ønsker å komme i kontakt med sin avdøde mor, og oppsøker mediet Elise Rainier. 
Motvillig prøver 
Elise å oppnå kontakt for henne, men merker i stedet at en ond makt forsøker å nå Quinn. 
Dermed er døren til ondskapen i dimensjonen Elise kaller «the further» allerede åpnet. 

Stefanie Scott er både søt og nifs som den hjemsøkte Quinn, men det er Lin Shaye som virkelig stjeler showet som den fascinerende Elise med det nifse oppsynet. 

Man trenger slett ikke å ha sett de to første filmene i serien for å ha utbytte av «Insidious 3». 
Tvert imot: om man i stedet vil se mer «Insidous» vil treeren gi en bedre forståelse av de to neste filmene. 
Men som grøsser er dette en lettvekter. 
",1
"Brukbar kvinne- og spionkomedie
Nylig spilte Reese Witherspoon en masete politietterforsker, nå utfolder Melissa McCarthy seg som spion. 
Det går noe bedre. 

""Spy"". 
Regi/manus: Paul Feig. 
Med: 
Melissa McCarthy, Jude Law, Jason Statham, Rose Byrne, Miranda Hart og Curtis ""50 Cent"" Jackson. 
USA 2015. 
Lengde: 
2 timer. 
Aldersgrense: 15 år. 
Egnethet: Ungdom/Voksen. 

Jeg stønnet over komedien ""Hot pursuit"" der Witherspoon hadde munndiaré og yppige Sofia Vergara svinset rundt på høye hæler og et pølseskinn av en kjole. 

Her kommer nok en kvinnekomedie, men nå i et tydeligere feministisk ærend. 
Frodige Melissa McCarthys rollefigur er blitt parkert som spion i CIA og må holde ut alskens ydmykelser på grunn av sin omfangsrike kropp. 

Så får hun endelig sjansen til å vise om hun duger. 
I skjul av flere naivistiske husmor-look-forkledninger (ingen vil mistenke at en frue fra Midt-Vesten skal hindre terrorister i å kjøpe en liten atombombe), slår vikarspionen hardt og smart tilbake mot de selvopptatte, selvhøytidelige og mannlige rivalene.En av dem spilles av superkjekkasen Jude Law, en annen av tøffingen Jason Statham, så det er ikke lite machokraft McCarthy skal kvinne seg opp mot. 

Likevel for langt 

Det gjør hun med stor bravur og i god allianse med den britiske komikeren Miranda Hart. 
Syrlig ironiserer de to over strenge krav til hvordan en attraktiv kvinne skal se ut. 
I flere treffende scener ender de smellvakre og sexy som ufordragelige mens de to mer klumsede venninnene går av med seieren. 

Parodien på spionfilmer i James Bond-stil er ofte lattervekkende, men to hele timer kjennes likevel for langt. 
Regissør Paul Feig (""Bridesmaids"", ""The Heat"") pøser som vanlig på med vold og grove sex-blødmer i en heseblesende karusell av repeterende twister og påfunn. 
Så selv om Bobby Cannavale morer med å leke heftig flørtende italiener, ender jeg med å føle at komedien går på tomgang. 
",0
"Men hvorfor ikke gi oss en norsk barnefilm NÅ?
Mens norske barnefilmskapere på død og liv skal vente til høsten med å vise filmene sine, fylles tomrommet av en middels god amerikansk animasjonsfilm. 

Det elleville nøttekuppet. 
Originaltittel: The Nut Job. 
USA 2014. 
1 time 25 minutter. 
Aldersgrense: 7 år. 
Egnethet: 
Familie. 

Det sukkes på stavangerkinoen over at norske filmprodusenter er blitt livredde for å sette opp barnefilm i vårhalvåret. 
Før har familier på denne tiden av sommeren kunnet more seg over Dr. 
Proktor så vel som vennene Karsten og Petra. 

Men i år? 
Å nei da, her skal det ventes til høsten. 
I tidsrommet 4. september til 13. november lanseres fire norske barnefilmer som risikerer å slå hverandre i hjel: 
""Karsten og Petra på safari"", ""Knutsen & Ludvigsen og den fæle Rasputin"", ""Dr. Proktor og tidsbadekaret"" og ""Julekongen – full rustning"". 

Ennå er det bare en sur juni. 
Suget etter et skikkelig kinorepertoar til fornøyelse for små og store har økt formidabelt siden jul. 
I januar kom en grei nok historie om kosebamsen Paddington og avløste de sjarmløse og maniske Madagaskarpingvinene. 
Senere fikk vi den heseblesende og teite filmen om noen ekle bøffer i filmen ""Hjem"", en kinoversjon av ""Sauen Shaun"" og en ny innspilling av musikalen ""Annie"". 

Da hjelper det bare så vidt at animasjonsfilmen ""Det elleville nøttekuppet"" inntar kinosalen. 
Animasjonen er riktignok levende og fargerik, dubbingen til norsk er delvis god, men storyen kunne vært langt mer forseggjort. 

Det handler om en skokk sultne gnagere i Central Park i New York. 
Røde og knalloransje blader på trærne bærer bud om at høsten er kommet, men sukk og stønn fra ekorn og deres venner skyldes at de ikke har fått samlet det nøttelageret som trengs for å overleve vinteren.En dag oppdager plotets selvsentrerte Klatremus-figur – ekornet Egon – en butikk full av de deiligste nøtter. 
Disse forsøker han å få parkdyrene med på å stjele. 
Men tilfeldigvis er lokalet også skjulested for en skurkegjeng som vil rane banken på den andre siden av gata. 

Skusler bort potensialet 

Utgangspunktet er altså ypperlig – her kunne det blitt mye latter og spenning av at ranerne vil grave tunnel for å stjele penger mens gnagerne vil grave den for å rappe nøtter. 
Men så er det som om manusforfatterne skusler bort potensialet i sitt eget plot. 
I stedet pøser de på med eksplosjoner, skrik og skrål. 
""Person""-tegningen (det handler om dyr, dette) er dessuten ujevn og dermed blir ikke min innlevelse i motivene til Majoren (en grevling), muldvarpen Petter, Andie ekorn, hennes selvbeundrende ekornvenn og Egon ekorn så overvettes sterk likevel. 

Liam Neeson, Katherine Heigl og andre amerikanere tolker dyrene i originalutgaven. 
Det er utmerket at filmbyrået har dubbet med norske stemmer i stedet, men ikke alle er like fascinerende å høre på. 
Irriterende nok gjør distributøren sitt beste for å fortie hvem skuespillerne er, dermed gjenkjennes bare Per Christian Ellefsen bak muldvarpen. 
Synd, for da kan jeg ikke sende skrytet til noen navngitt person: 
Hallo, du kvinnestemme som tolker bulldoggen på sørlandsk, du gjør det innmari bra! 
",0
"Formelen for katastrofefilm funker
Jordskjelvfilmen ""San Andreas"" er teknisk så godt laget at det gjør inntrykk å se San Francisco bli revet i fillebiter. 
Men sjangeren har jo sine svakheter. 

""San Andreas"". 
Regi: Brad Peyton. 
Med: 
Dwayne Johnson, Alexandra Daddario, Carla Gugino, Paul Giamatti, Colton Haynes, Ioan Gruffudd, Matt Gerald, Archie Panjabi, Kylie Minogue. 
USA 2015. 
1 time 54 minutter. 
Aldersgrense: 11 år. 
Egnethet: Ungdom/Voksen. 

Den deilige byen rammes på katastrofalt vis da de tektonske platene under San Andreas-forkastningen i California rører fatalt på seg. 

Dermed må regissør Brad Peyton sette i sving en bråte med filmatiske datateknologer for å illudere at bakken rystes, asfalten sprekker, skyskraperne ramler ned, hengebroene knekker og tsunamien velter inn. 
Et damanlegg går i tusen knas, en gedigen kløft åpner seg på tvers av veien der helten kommer kjørende. 
Alt er blitt skremmende og spektakulære skuer. 

Sammenbruddet er altså imponerende laget, både i form av totaloverblikk over en ramponert storby, og gjennom nærbilder av de stakkars menneskene som myldrer skrekkslagne omkring for å berge livet. 

En pussig sjanger 

Men katastrofefilm er en pussig sjanger. 
Den skal ryste oss ved å vise hvor sårbar menneskelig sivilisasjon er, for så å gjøre oss lettet idet vi kommer helskinnet ut av kinosalen og ser at verden består og at alt bare var en fiksjon. 

Like fullt bygger slike filmer på vår indre minnebilder av virkelighetens katastrofer, som de nylige jordskjelvene i Nepal og tsunami-katastrofen i Sørøstasia i 2004. 
Og når Norges første katastrofefilm, ""Bølgen"", kommer i august med Kristoffer Joner og Ane Dahl Torp i hovedrollene, ligger rasulykken i Tafjord i 1936 som et bakteppe, samt vissheten om at nye stykker fjell en dag vil rase ut. 

Det er med andre ord ikke alle steder på kloden at menneskelig kultur har overtaket over dødbringende naturkrefter. 

""Bølgen"" og ""San Andreas"" 

Det er høyst relevant å nevne ""Bølgen"" sammen med ""San Andreas"". 
Begge er snekret over nøyaktig samme filmformel. 
Du kan ha oppfattet at ""Bølgen"" vil handle om at forskere følger med på når sprekken i Åkerneset på Sunnmøre blir så stor at fjellet raser ned og skaper en enorm flodbølge som folk i Geirangerfjorden må flykte fra. 
I sentrum av handlingen står en tobarnsfamilie som kommer bort fra hverandre idet vannmassene velter inn. 

I ""San Andreas"" er oppskriften nesten lik: 
En jordskjelvforsker (godt spilt av Paul Giamatti) og hans team oppdager at Det store jordskjelvet kommer. 
Så prøver han å varsle befolkningen i California. 
Resten av filmen handler om hvordan en familie utsettes for enorme prøvelser mens de kjemper for å overleve raseringen av San Francisco. 

Hollywood er god til å engasjere oss ved å følge noen få personer i deres skjebnetimer. 
I herværende film lener regissør Peyton seg også tungt på heltefilmen: 
Familiefaren Ray er en supertøffing som gir alt i jobben som redningsmann i et helikopter (merk den sitrende prologen der Kylie Minogue reddes ut av et bilvrak). 
Litt for energisk 

Ray spilles av muskelbunten Dwayne Johnsen og står som en bauta som aldri svikter og aldri mister motet. 
Ja, så energisk er han at det tidvis går ut over troverdigheten. 
(I ""Bølgen"" er Joners papparolle en av geologene som forsker, og neppe en kopi av Dwayne Johnson.) 

Svakheten i katastrofesjangeren er selvfølgelig at det formelaktige gjør det hele altfor forutsigbart, ikke minst når det gjelder hvem som får overleve og hvem som bør straffes med døden. 
Likevel er personskildringene brukbart håndtert i ""San Andreas"" og spenningstoppene laget etter alle kunstens regler. 
Følgelig ble jeg revet med. 

Konklusjonen blir derfor at formelen funker. 
Så da er det bare å vente på ""Bølgen"" og se om den innfrir på samme vis. 
",1
"Åndenes makt
Gammel historie, ny teknologi. 

ANMELDELSE : 
Velsignet være den lille, ettplans blokkleiligheten min, uten skummelt loft og mystisk kjeller, fri for knirkende dører og veggbygde skap. 
Uten den hadde jeg neppe våget meg på denne nyinnspillingen av en klassiker som skremte vannet av 80-tallsungdommen. 
Og da spiller det liten rolle at Gil Kenans versjon viser seg å underholde mer enn den skremmer, og ikke etterlater andre spor enn minnet om et byks eller to i kinosetet. 

Kenan følger regissør Tobe Hooper og manusforfatter Steven Spielbergs mal fra 1982, der en familie flytter inn i et forstadshus som er hjemsøkt av rasende, hvileløse sjeler. 
Forskjellen er at vi siden den gang har fått en haug teknologiske duppeditter å leke oss med, som filmskaperne gjør mer eller mindre fantasifull bruk av. 

Hva ingredienser angår, er filmen som en pose smågodt, fylt med et utvalg av det meste sjangeren byr på. 
Noen gale ekorn og et knippe nifse dukker. 
Et skummelt tre og to håndfuller med zombieliknende sjeler. 
Knirk og sprak, lys som blinker, spøkelsesjegere, paranormal tvil og tro. 

Paradoksalt nok gjør effektbonanzaen at filmen blir forutsigbar så det holder. 
Men det veies opp av en god dose selvbevisst humor. 
Kenan er ingen erfaren regissør, men han har ringreven Sam Raimi med på produsentsiden, og det merkes. 
Innimellom mistenker jeg at de to er mer ute etter å ha det gøy med kjente klisjeer, enn å skremme vannet av publikum. 

Kenan får dessuten god drahjelp fra erfarne Sam Rockwell og Rosemarie DeWitt som mor og far i den uheldige familien, og med Jared Harris som en arrete, maskulin versjon av Lilli Bendriss. 

Også familiens tre barn har gode rolletolkere i Saxon Sharbino, Kyle Catlett og Kennedi Clements, der særlig sistnevnte står ut som yngstejenten som havner «på den andre siden». 
Det gjør 2015-versjonen av «Poltergeist» mer velspilt enn det store grosset i sjangeren. 
",0
"Finner tonen igjen
I likhet med forgjengeren, blander ""Pitch Perfect 2"" litt for mange melodier sammen i medleyen. 
Men det låter bra til slutt. 

Det er tre år siden forrige film om den sjarmerende a capella-gruppen The Barden Bellas, og handlingen i oppfølgeren starter også tre år etter at koret ble nasjonal mester i vokalmusikk. 
Stjernestatusen er et faktum, og jentene er invitert til å synge for selveste Barack Obama med frue. 
Men nedturen kommer hardt og brutalt som direkte følge av en ""Wrecking Ball""-parodi med medfølgende ufrivillig nakenhet. 
Koret blir i neste sving hardt og brutalt kastet ut av det gode selskap. 
Den planlagte turneen blir avlyst, men det nasjonale a capellla-forbundet må motstridende godta at det ikke er hjemmel for å nekte dem å delta i VM. 

Dette er den typen film hvor man skal være relativt bortreist for ikke å forstå hvordan det går til slutt, så det er alle sketsjene og vriene på veien dit som gir det sårt tiltrengte krydderet. 
Heldigvis har regidebutant Elizabeth Banks skapt rikelig med plass til de mest underlige delene av ensemblet, i tillegg til å slippe til enda noen flere. 

Mens fiendskapet med erkerivalene i skolens populære boyband i den første filmen var i overkant overfladisk, har man i denne varianten brukt det billigste virkemiddelet av dem alle, ved å skape en hovedkonkurrent som er en slags blanding av Kraftwerk og Hitlerjugend. 
Det er karikert langt inn i det tåpelige, men dette er også filmens styrke. 
Her er det ingen som tar seg selv spesielt alvorlig, og dermed dempes heldigvis potensialet for overdrevne svulstigheter. 
Dette, samt et herlig persongalleri og mye blaut slapstickhumor, gjør det til en absolutt godkjent komedie. 
",1
"Erkefransk komedie om døv familie
Å forholde seg humoristisk til funksjonshemming er bra. 
Men ""Familien Bélier"" lykkes likevel ikke helt som komedie. 

Regi: 
Eric Lartigau. 
Med: 
Karin Viard, François Damiens, Eric Elmosnino, Louane Emera, Roxane Duran, Mar Sodupe. 
Frankrike 2014. 
1 time 45 minutter. 
Aldersgrense: 
Tillatt for alle. 
Egnethet: Ungdom/Voksen. 

Det skyldes at regissøren Eric Lartigau vil så mye forskjellig i filmen om en bondefamilie der tre er døve og bare tenåringsdatteren kan høre. 

På sitt beste har filmen en kantete sjarm som får fram at det er fullt mulig å fungere godt selv om man bruker tegnspråk i hverdagen. 
Melkebonden Bélier og hans kone skjøtter gårdsdriften utmerket, og på torget selger de oster og andre produkter med hjelp av datteren Paula som kommuniserer med kundene. 
At den døve faren får for seg at han skal stille som kandidat i stedets valg på borgermester, virker fullstendig urealistisk. 
Men i en komedie som dette får man legge til side snusfornuft. 

Mens den ukrainske filmen ""Stammen"" fra i vår utelukkende benyttet døve amatørskuespillere, spilles ekteparet Bélier av erfarne, hørende skuespillere. 
Det gir ikke samme autentisitet. 
Snarere virker Karin Viard og François Damiens masete i sitt overspill, særlig med gjentatte antydninger til ekteparets livlige sexliv. 

Det andre sjangerbeinet regissøren tyr til, er den romantiske tenåringsfilmen. 
Gradvis blir dette historien om Paula som fortjener å frigjøre seg fra familien for å utvikle egne sangtalenter, men også å vinne den kjekke gutten på skolen. 

Her er person— og miljøskildringen ujevn. 
Debutanten Louane Emera lykkes brukbart i å framstille jenta som kommer i klem mellom hensynet til sin døve familie, og lysten til å få en sangutdannelse i storbyen Paris. 
Eric Elmosnino i rollen som sutrete sanglærer virker erkefransk og håpløs i sin overdrevne kjefting på elevene sine. 

Til slutt går alt opp i en lykkelig enhet, uten at jeg blir særlig beveget. 
",0
"Velment budskap, forvirret action
Det er ikke lett å lage en barnevennlig film om at jordkloden trenger framtidsoptimister. 
Regissør Brad Bird lykkes bare måtelig. 

Regi: 
Brad Bird. 
Med: 
George Clooney, Hugh Laurie, Britt Robertson, Judy Greer, Raffey Cassidy, Tim McGraw, Kathryn Hahn, Keegan-Michael Key, Thomas Robinson. 
USA 2015. 
2 timer 9 minutter. 
Aldersgrense: 11 år. 
Egnethet: 
Ungdom. 

Abstrakte tanker er jammen ikke enkle å popularisere i en filmfortelling som krever høyst konkrete hendelser og handlinger. 

Brad Bird og hans medmanusforfattere har tydeligvis satt seg fore å lage en story som motvirker alskens utsagn om at verden går under i klimakrise, nød, krig og annen elendighet. 

Pessimisten og optimisten 

Det første de gjør, er greit nok: 
Man konstruerer to hovedpersoner, den middelaldrende Frank Walker (George Clooney) og tenåringen Casey Newton (Britt Robertson). 
Han er den smarte ingeniøren som har blitt desillusjonert med årene, hun er den optimistiske drømmeren som tror at det er mulig å gjøre noe for å redde verden. 

For at barn ned i 11-årsalderen skal la seg fenge av dette, lager Bird en fortelling i fantasy— og science fiction-sjangeren. 
""Fantasi er viktigere enn kunnskap"", er et mottolignende utsagn som lanseres underveis.Problemet er bare at filmen nesten ikke handler om noen verdens ting. 
Joda, Casey får plutselig mellom hendene en pin som viser en blå T (den står nok for Tomorrowland, men fikk meg til å tenke på Tesla). 
Straks hun berører den, havner hun i en gedigen hveteåker og ser en framtidsby i det fjerne. 

Drivende prosjekt mangler 

Men so what? 
Bird sliter med å ha en dramaturgisk motor, et drivende prosjekt som personene skal utføre. 
Det virker løfterikt at hendelser fra Walkers barndom i 1964 flettes inn der gutten Frank veiledes av den søte robotpiken Athena. 
Men når hun dukker opp igjen på nåtidsplanet 50 år senere, er konflikten mildt sagt ullen. 

For å kompensere for dette pøser regissøren på med action, eksplosjoner, slåsskamper (inkludert et avkappet hode) og elektriske kortslutninger idet Walker og Casey må kjempe mot en guvernør Nix og diverse ondsinnete robotmenn. 

Tidvis ser det spektakulært ut, til fornøyelse for de yngste. 
Men rett som det er bryter Bird inn med halvfilosofiske replikkvekslinger om pessimister og optimister, realister og drømmere. 
Da spår jeg at barna detter av mens vi voksne tenker at joda, gi nå ikke opp å tro på framtida. 
Superpedagogisk 

Mot slutten prøver regissøren å røre oss til tårer med en avskjedsscene mellom robotpiken og Frank. 
Jeg gråter ikke en skvett, men flirer i stedet godt da Athena røper for George Clooney at ""grunnen til at du ikke fikk meg til å smile, er at du ikke er morsom"". 
Hvilken treffende innsikt til en skuespiller som aldri har mer enn to gravalvorlige ansiktsuttrykk. 

En superpedagogisk sluttscene bærer bud om at vindmøller og drømmere vil redde savannen og skogen og hveteåkeren. 
Det ytterst velmente budskapet hadde fortjent en langt bedre story. 
",0
"Masete komedie
Puh! 
Dette er slitsomt. 
Reese Witherspoon med munndiaré og yppige Sofia Vergara i en støyende farse. 
Ligg unna. 

Regi: 
Anne Fletcher. 
Med: 
Reese Witherspoon, Sofia Vergara, Michael Mosley, John Carroll Lynch. 
USA 2015. 
1 time 27 minutter. 
Aldersgrense: 11 år. 
Egnethet: 
Ungdom / Voksen. 

""Hot pursuit"" er et tappert, men masete forsøk på å underholde ved hjelp av et slags kvinnelig Helan og Halvan-par: 
Vergara spiller den veldreide og høyvokste enken til en narkobaron mens Witherspoon levendegjør en liten, klumsete og ekstremt regelstyrt politikvinne. 

Sistnevnte får i oppdrag å transportere førstnevnte til en rettssal der hun skal vitne. 
Men rivaliserende narkotikabander og korrupte politietterforskere roter det kraftig til for damene langs veien. 
Dermed blir de begge etterlyst i nyhetsmediene, hvilket gjør at resten av filmen fylles med forfølgelsesscener. 

Storyen er komplett uinteressant og uspennende. 
I stedet satser regissør Anne Fletcher på å more oss med personkarikering, situasjons— og kleskomikk samt replikker som slynges ut i et voldsomt tempo. 
Det lykkes hun bare måtelig med. 

Hyl og skrik og skrål 

Witherspoons politifigur, Cooper, er prototypen på den pliktoppfyllende kvinnen som kollegaene ler av fordi hun virker så naiv og dum. 
Hun er også vettskremt av alt som minner om sex, i motsetning til Vergaras sensuelle skikkelse som svinser rundt i et hylster av en kjole mens hun drasser på en koffert full av høyhælte sko (pyntet med smuglerdiamanter?). 
Regissøren tar noen svinger innom lesbiske assosiasjoner før hun finner et mannfolk til Cooper. 

Sånn går no dagan, med hyl og skrik og skrål etter hvert som de forfulgte kvinnene forsøker å berge seg ut av penible og halvfarlige situasjoner. 

Jeg har stor sans for kvinner som komikere. 
Men da burde de fått et langt bedre manus enn dette. 
",0
"Seksuelle forviklinger i Toscana
Dette er den tradisjonelle historien om ungdommens seksuelle oppvåkning, med en litt vel intim vri. 

Man kan bare spekulere i hvorfor en film med tittelen ""Short Skin"" blir oversatt til ""Sommer i Toscana"" i Norge, men det er jo nærliggende å tro at den norske distributøren forsøker å tilsløre at filmen egentlig handler om en tenåring med trang forhud. 
For det gjør den altså, selv om vi også får se mange fine bilder fra kystlandskapene rundt Pisa. 

Matteo Creatini spiller 17-åringen Edoardo, et behagelig, lutrygget vesen som liker litteratur og fisking og som generelt bare er snill og alvorlig. 
Vedkommende henger så å si alltid sammen med den langt mindre sympatiske kompisen Arturo, en fyr som er så desperat etter å miste jomfrudommen at han synes at sex med alt fra prostituerte til fersk blekksprut fortoner seg som en god idé. 
Ja, assosiasjonene går gjerne til ""American Pie"" på papiret, men dette er en fullstendig annerledes film, blottet for den amerikanske collegekomediens plumpe humor. 
Den underliggende tematikken er imidlertid den samme: 
Det handler om ungdommers seksuelle oppvåkning og om hvor kronglete det kan være å finne veien inn i voksenlivet. 
Spesielt om man lider av fimose, altså. 

Parallelt med ungdommenes tradisjonelle forviklinger og usikkerhet, går hovedpersonens foreldre gjennom en ekteskapelig krise som behandles relativt overfladisk. 
Portrettet av Edoardo er fint og ikke rent lite smertefullt til tider, men historien rundt virker noe retningsløs. 
Plottet flyter utover, tilsynelatende uten mål og mening, og man får ikke rent sjelden en følelse av å bevege seg langt forbi de naturlige grensene for intimsfære og et godt stykke inn i det pinlige. 
",0
"Bittersøt livsvisdom fra 45-årig filmskaper
Herlig! 
Her kommer en intelligent komedie om hvordan vi strever med å holde oss unge og hippe, men ofte dummer oss ut mens vi gjør det. 

Regi/manus: Noah Baumbach. 
Med: 
Amanda Seyfried, Ben Stiller, Naomi Watts, Adam Driver, Brady Corbet, Charles Grodin. 
USA 2014. 
1 time 37 minutter. 
Aldersgrense: 
Tillatt for alle. 
Egnethet: 
Voksen. 

Den 45 år gamle regissøren og manusforfatteren Noah Baumbach (""The Squid and the Whale"") er helt åpen på at han bruker selvbiografiske elementer i filmene sine. 
Likevel skal vi ikke tenke at hovedpersonen – den surnede, 44-årige dokumentaristen (Ben Stiller) – er en tro kopi av filmskaperen i det virkelige liv. 

Men vi kan trygt slå fast at Baumbach bruker sine livserfaringer til å skildre dagens 20— og 40-åringer på en svært presis og lattervekkende måte. 
Slik gir han et tidsbilde som er fascinerende, urkomisk og til ettertanke. 
Inspirasjonen er hentet fra selveste Henrik Ibsens drama ""Byggmester Solness"" der en aldrende byggmester er redd for å slippe til de unge. 

Inspirert av Ibsen 

Baumbach gir på stilig vis det ibsenske forelegg en egen vri: 
Ekteparet Josh og 43-årige Cornelia (Naomi Watts) har ikke lykkes i å få barn og kjenner seg ganske lost og utenfor da deres nærmeste venner blir oppslukt av sin nyfødte baby. 
Da er det fristende og rent ut befriende for de barnløse hovedpersonene å la seg inspirere av et ungt par midt i 20-årene som virker åpne og inkluderende. 

Til å begynne med er alt fryd og glede. 
Cornelia får langt mer ut av å gå på hiphop-kurs med unge Darby enn å delta på babysang med sin jevnaldrende venninne. 
Ektemannen Josh frisker opp klesstilen og fritidssyslene sine, men – akk – der rammes han av kink i ryggen og får diagnostisert leddbetennelse i knærne etter en sykkeltur med unge Jamie. 
Begge deler er blitt kostelige parodier.Urkomisk er også det peruvianske sjamankurset som Josh og Cornelia dras med på av sine unge venner. 
Utover natta spyr deltakerne i bøtter og spann etter å ha drukket den narkotiske urteteen ayahuasca. 
Opplegget er, ifølge regissøren, blitt in i hipsterkretser i Brooklyn. 

Falske toner og unoter 

Men ""While we're young"" har mye mer å by på enn generasjonskarikaturer. 
Baumbach viser sin dyktighet ved å lirke inn falske toner og unoter i spillet mellom de unge, de middelaldrende og de eldre. 
Filmskaper Josh har i 8 år (!) klippet på sin siste, hyperintellektuelle dokumentar og er mildt sagt motvillig til å bistå unge Jamie – også han med en ambisiøs regissørdrøm i magen – med hans filmopptak. 
Ei heller er Josh lydhør overfor sin svigerfar, en nestor innenfor filmfaget, da han forteller hva som bør klippes vekk for at den uferdige dokumentaren skal kunne fungere. 
Scenen er glitrende fortalt. 

Resten får dere finne ut av selv. 
Dypest sett handler det om at mange mennesker – 44-åringen er én av dem – gror fast i egne idealer og forestillinger. 
Brått oppdager Josh at en ny generasjon (Jamie) har blomstret opp og gjør tingene på en annerledes, for ham etisk tvilsom måte. 

Ben Stiller spiller hovedrollen godt med en solid porsjon selvironi, sinne og vemod og får utmerket følge av Naomi Watts i rollen som kona. 
Resten av skuespillerteamet bidrar på beste vis, ikke minst Charles Grodin som nådeløs svigerfar. 
Musikken til James Murphy og et klassisk lydspor gir det komiske dramaet en bittersøt tone. 

Skjønt den framstormende hipsteren ser ut til å trekke det lengste strået, ironiserer Baumbach friskt i begge generasjonsretninger. 
Syrlig replikker fra Jamies kone Darby (Amanda Seyfried) avslører at ikke alt er rosenrødt mellom 25-åringene heller. 
Snart risikerer også hennes generasjon å stivne i en stil og et sett med uvaner og føle at yngre mennesker stormer fram og gjør ting på en ny måte. 

Det er en vemodig erkjennelse vi må leve med. 
Det er likevel mulig å finne trygghet i et subjektivt ståsted, slik svigerfar til Josh faktisk har greid. 
",1
"Magien uteblir
Film: 
Forfatter J. K. Rowling makter dessverre ikke å gjenskape stemningen fra Harry Potter-filmene i sin nye historie. 

Fabeldyr og hvor de er å finne 

Eventyr / familiefilm / fantasy. 
Med: 
Ezra Miller, Ron Pearlman, Eddie Redmayne. 
Regi: David Yates. 
Storbritannia / USA, 2016. 
Varighet: 2 timer, 11 minutter. 
Aldersgrense: 
12 år, 

Julen kommer tidlig til Potter-fansen i år, med den første spin off-filmen fra Rowlings vidunderlige univers. 
De som har lest bøkene og sett filmene om den unge trollmannen og vennene hans, vil antakelig kjenne igjen tittelen på årets film som navnet på en av lærebøkene som er i bruk på trollmannskolen Hogwarts. 

Ond trollmann 

Vi følger forfatteren av boka, Newt Scamander, på et tidspunkt hvor han fortsatt driver med research og feltarbeid, og hvor forfatterdrømmen ligger et stykke inn i framtiden. 
Gjennom en kort innledning tapetsert med diverse avisutklipp, blir vi orientert om at den onde trollmannen Grindelwald (Voldemorts forløper) har skapt mye ødeleggelse i et allerede krigsherjet Europa, og man frykter at han nå befinner seg på ukjent sted i USA. 
Scamander har imidlertid ingen ambisjoner om å nedkjempe vedkommende. 
Når han går i land i USA, med en bokstavelig talt bunnløs koffert full av noe spesielle kjæledyr, er det av rent dyrevelferdsrelaterte grunner. 
Det tar imidlertid ikke lange stunden før han uforvarende har havnet i søkelyset til den amerikanske divisjonen av Ministry of magic, fordi deler av innholdet i kofferten sliter seg. 

Stemningen uteblir 

Det er flere ting som bidrar til at magien fra de åtte filmene om Harry og vennene hans blir brutt. 
Det ene er åpenbart plasseringen. 
Handlingen settes i gang idet den unge Newt Scamander ankommer New York, midt på 1920-tallet. 
Der vi tidligere zoomet inn på det gammeldagse toget som tok våre venner med fra travle London ut på den engelske landsbygda, går vi nå inn for landing i det som er blant filmhistoriens aller mest velbrukte kulisser, og det tar ikke lang tid før en uidentifisert, mørk sky raser igjennom byen og river i stykker bygninger og brostein på sin vei. 
Det kunne like godt ha vært en film om Godzilla eller Ghostbusters, lite eller ingenting av det som kjennetegnet den potterske koselig-nifse stemningen er ivaretatt. 
Innledningsvis kan det se ut til at vi har med en ganske ordinær katastrofefilm med overnaturlige elementer å gjøre, riktignok med flotte effekter, men hvilken storfilm i denne sjangeren har ikke det? 

Voksne i stedet for barn 

Det andre aberet handler om persongalleriet. 
I den potterske verden spilte barn de fleste nøkkelrollene (et smart grep når man henvender seg til et ungt publikum), mens voksne i større eller mindre grad var henvist til periferien, ofte som obstruksjoner. 
I denne filmen er det de voksne som må ordne opp, til dels på vegne av barn, viser det seg etter hvert. 

Noe som bringer oss til det neste problemet: 
Persongalleriet er virkelig ikke mer interessant enn det må være. 
Eddie Redmayne er flott som den utviste Hogwarts-eleven Scamander, som har viet livet til å sikre overlevelsen til magiske dyr over hele verden, og samspillet mellom ham og den tilsvarende degraderte etterforskeren Tina (Katherine Waterston) er til tider fint og nesten rørende. 
Men mangelen på temperament og indre konflikter er så påtakelig at spesielt han ofte framstår som et billedvakkert, tomt skall. 

Sjarmerende gomp 

Den som kanskje sjarmerer mest er gompen (ikke-magisik person, red. anm.) som slippes inn i historien som følge av det velbrukte forveksling av kofferter-trikset, og som av litt uklare grunner blir med våre helter gjennom hele filmen. 
Han har ingen åpenbar funksjon for plotet, noe som tyder på at han, i likhet med en del ufullstendige referanser til personer vi ikke møter, er skrevet inn for å legge grunnen for de neste filmene. 
I denne perioden av den magiske verdenshistorien lever nemlig det magiske segmentet i USA strengt adskilt fra gompene. 
Ekteskap på tvers, slik vi kjenner det fra Potter-historiene, er strengt forbudt, og hovedmålet er at alle gomper skal være totalt uvitende til trollmenns og heksers eksistens. 

Nifs dommedagssekt 

Men noen vet. 
En slags pietistisk familiemenighet holder stadig offentlige dommedagsappeller og advarer ignorante newyorkere om faren ved at hekser vandrer iblant dem. 
Denne gjengen er langt nifsere enn de ulike dataanimerte dyrene som riktignok pryder filmens tittel, men som først og fremst oppleves som litt rotete staffasje i en historie som foreløpig spriker i for mange retninger. 
La oss håpe at det tar seg opp i de neste kapitlene. 
",0
"Fascinerende snakk med romvesener
«Arrival» gir et betagende innblikk både i språkets makt og tidens underfundighet, når romvesener plutselig lander på jorden og ingen forstår hva de vil. 

Arrival 

Sjanger: Science Fiction. 
Nasjonalitet: USA 2016. 
Regi: 
Denis Villeneuve. 
Manus: 
Ted Chiang og Eric Heisserer. 
Skuespillere: Amy Adams, Jeremy Renner, Forest Whitaker m.fl. Lengde: 
1 time 56 min. 
Aldersgrense: 9 år. 

12 avlange, eggformede romskip dukker plutselig opp i 12 ulike land på kloden. 
Alle klør seg i hodet: hvor kommer de fra? 
Hva vil de? 
Er de snille eller slemme? 

Språkeksperten Louise Banks (Amy Adams) får i oppdrag fra USAs militære myndigheter å forsøke å forstå hva romvesenene om bord prøver å si med sine ubegripelige grynt. 
Og selvsagt få svar på det det viktigste spørsmålet av alle: 

– 
Hva vil dere her på jorden? 

Den fransk-kanadiske regissøren Denis Villeneuve (Nawals hemmelighet, Sicario) er mannen som har fått æren av å regissere «Blade Runner»-oppfølgeren, som har premiere neste sommer. 
Science fiction-filmen «Arrival» har han forankret i den virkelige verden, der noe ekstraordinært plutselig skaker opp hele verden. 
Langt på vei (men ikke helt) belyser filmen spørsmål som er helt relevante om en slik invasjon virkelig skulle skje. 
Realismen forsterkes gjennom bruken av en sober fargepalett, elastisk kamerabruk og en nesten fraværende bruk av urealistiske visuelle effekter. 

Spenningen ulmer seg etter hvert opp til hete flammer: aller mest fascinerende er den språklige og kommunikative prosessen? 
Betyr for eksempel «våpen» det samme for dem som for oss? 

Er pistol det enkleste? 

En viktig problemstilling er også forskjellige måter å møte det ukjente på, særlig når frykten også er til stede. 
bildet. 
Kan 12 forskjellige nasjoner klare å bli enige om hvordan en skal forholde seg til «gjestene»? 
Er det enkleste pistol, eller er dialog og samarbeid mulig? 

Amy Adams er ikke bare troverdig som språkprofessoren Louise, hun er helt fabelaktig der hun forholder seg til oppgaven sin med både frykt, sorg over et personlig tap, intelligens og besluttsomhet utenpå huden. 

«Arrival» byr på mange overraskelser som ikke skal røpes. 
Men her skjer mye som vil følge med tankene lenge etter at rulleteksten er over og siste tone av islandske Johann Johanssons flotte, originale og svært så passende musikk har stilnet. 
",1
"Streit og sterk thriller om oljekatastrofe
Mens Alexander Kielland-ulykken i 1980 igjen er et hett tema her hjemme, kommer en knallsterk film om den skandaløse oljekatastrofen «Deepwater horizon» på kino. 

Deepwater Horizon 

USA 2016. 
Sjanger: 
Thriller/drama. 
Regi: 
Peter Berg. 
Med: 
Mark Wahlberg, Kate Hudson, Kurt Russell, John Malkovich, Gina Rodriguez m.fl. Lengde: 
1 time 47 min. 
Aldersgrense: 12 år. 

Alt er vel på en helt vanlig dag i oljeindustrien i Mexicogulfen. 
Mens menn sender ordre og beskjeder over sambandet, følger undervannskameraet borerøret mot Mexicogulfens dypblå bunn. 
Det er et vakkert og harmonisk sted. 
Kameraet går tettere på sandbunnen. 
En bitteliten boble putrer opp av sanden. 
Den er, skal det vise seg, starten på det som skal bli en av tidenes største menneskeskapte miljøkatastrofer. 

Som å være der 

Så «Haisommer»-aktig sterkt starter katastrofethrilleren «Deepwater horizon», som etter hvert skal vise seg å være en ganske så tradisjonelt fortalt film innen sjangeren, men som gjennom et nærgående kamera og suverene effekter greier å gi en helt intens nærhet til dramaet som skal skildres. 

Katastrofen, som skjedde på dypvannsboreriggen Deepwater Horizon i Mexicogolfen utenfor kysten av Louisiana i USA 20. april 2010, tok på hjerteskjærende vis 11 menneskeliv. 

I tillegg var ulykken en skandale, en av verdens største menneskeskapte miljøkatastrofer. 
I 87 dager etter at brannen var slokket, rant mer enn 50.000 fat olje inn i Mexicogolfen hver eneste dag. 
Konsekvensene for den marine økologien og levebrødet til kystfolket var katastrofale. 
Og oljeselskapet gikk på en kjempesmell, både økonomisk og omdømmemessig. 

Sikkerhetsskandale 

Katastrofer har det vært nok av i verden, både av den naturlige og den menneskeskapte sorten. 
Katastrofefilmer også. 
«Deepwater Horizon» konsentrerer seg om opptakten og selve katastrofen. 
Uten å gi noe klart svar på hva som faktisk utløste den ukontrollerte oljeutblåsningen fra havbunnen, blir anklagene rettet direkte mot BP-ledelsen, som for å spare penger unnlot å gjennomføre en viktig kontroll. 

Men målet med denne katastrofefilmen er først og fremst å gi kinogjengerne en dose intens spenning og dramatikk. 
Og det greier den til gangs, til tross for at nesten halve filmen skildrer oljetekniske utfordringer og uenigheter som det er vanskelig for en utenforstående å forstå til fulle. 
Men regissør Peter Berg greier dermed på imponerende vis å gi oss drama og innsikt på én gang. 

Sterkt, men ingen tårer 

Sjefselektriker Mike Williams (Mark Wahlberg) er mannen som gir katastrofen den følelsmessige dimensjonen. 
Vi følger ham fra han tar farvel med sin kone (Kate Hudson) og datter for nok et 21 dagers skift på plattform. 
Vel ute i havete møter vi også den klassiske oljeveteranen Jimmy Harrell (Kurt Russell) og etter hvert BP-sjefen Vidrine (John Malkovich). 

Dermed er scenen satt for et klassisk katastrofefilmdrama: den grådige kapitalisten som kutter sikkerhetssvinger for å spare noen dollar. 
Veteranen som vet at noe er galt, men som blir sett på som bakstreversk og vanskelig. 
Og han som viser seg å være en virkelig helt når det gjelder som mest. 

Kanskje var det slik, men disse katastrofestereotypene er det svakeste med en ellers helstøpt og vanvittig spennende fortalt historie. 

Aller best er filmen når den er på sitt mest følelsesladede. 
Men «Deepwater horizon» er ingen tåreperse. 
Nettopp derfor. 
",1
"Jack Reacher vender tilbake, i god form
«Vend aldri tilbake» er undertittelen på den andre kinofilmen der Tom Cruise spiller den ensomme actionhelten Jack Reacher. 
Det går ganske bra. 

Jack Reacher: 
Never Go Back Action / Drama / Krim Regi: 
Edward Zwick Med: 
Tom Cruise, Cobie Smulders 

USA 2016 1 time 57 minutter Aldersgrense: 
15 år 

Sist uke ble det slakt for den rotete «Inferno» med Tom Hanks i hovedrollen etter nok et Dan Brown-manus. 
Ron Howard skravlet vekk en ubegripelig handling og fikk knapt sving på actionscenene. 

Da går det langt bedre for Tom Cruise i en ny spillefilm om actionhelten Jack Reacher, bygd over en av bestselgerne til briten Lee Child, «Never Go Back». 

Regissør Edward Zwick lykkes utmerket i å skape forståelige konfliktlinjer, etablere klare motstandere og hjelpere for helt og heltinne, og drive handlingen logisk mot sitt heftige klimaks i et krim-plot som er ganske enkelt skrudd sammen. 

Heltinnen? 
Ja, den tidligere militærpolitimannen Jack Reacher, som stadig er på farten gjennom USA, reddes ut av en skikkelig knipe takket være eks-kollega major Susan Turner, godt spilt av Cobie Smulders. 

Men da helten oppsøker redningskvinnen på sin gamle arbeidsplass, stikker stygge ugler opp av mosen. 
Den meget pålitelige major Turner arresteres for mord og forræderi, en anklage Reacher nekter å tro på. 

Jeg har ikke røpet for mye, bare nok til at dere aner at Tom Cruise på utroligste vis (selvfølgelig) må berge kvinnen ut av skurkeklør. 
Resten av filmen slåss de sammen for å unnslippe slemme spanere og onde leiemordere. 
Cruiser’n får til fulle vist fram listighet og slagkraft, så mye at regissøren med fordel kunne droppet et par voldsscener i sluttoppgjøret, spør dere meg. 

Ender da major Turner opp som Reachers nye flamme? 
Det befriende er at damen har bein i nesa og nekter å bli yndig staffasje rundt muskelbunten. 
Hun slår, sparker og skyter fra seg på svært selvstendig vis og blir hans likeverdige partner. 
Romantikken tones ned til noen få flørte-replikker. 
Like greit, det. 

Langt viktigere er Reachers følelsesmessige akilleshæl, det å ta vare på en 15–årig jente som kommer i hans vei og gjør ham litt mindre ensom. 
Samantha, friskt spilt av Danika Yarosh, tilfører filmen en normal menneskelighet som de mange kamphanene har fjernet seg fra for lengst. 
",1
"Tam og utdatert blåkopi
«The Blair Witch Project» var revolusjonerende i sin tid. 
Å forsøke å repetere suksessen nesten to tiår senere er vel omtrent det motsatte. 

Grøsser/Thriller. 
1 time, 29 minutter. 
Med: 
Corbin Reid, Wes Robinson, Valorie Curry. 
Regi: Adam Wingard. 
USA, 2016. 
Aldersgrense: 
15 år 

Det er nesten fascinerende hvor tett opp mot den opprinnelige historien skaperne av «Blair Witch» har lagt seg. 
Handlingen starter 20 år etter at de tre ungdommene i den første filmen forsvant. 
Denne gang er det Heathers lillebror som drar ut i skogen sammen med tre kompiser for å forsøke å finne ut hva som skjedde med søsteren og hennes to venner. 
Formen er den samme: 
Historien fortelles utelukkende gjennom kameraopptak som en eller annen har funnet etter at også denne gjengen ble borte. 

Problemet er bare at enkelte ting ikke kan gjentas. 
Noe av det som gjorde den første filmen så spesiell, var den nedstrippede, liksom-autentiske formen. 
På forhånd ble det lagt ut rykter om at opptakene var ekte. 
Skuespillerne brukte sine egne navn, og framsto i bunn og grunn som virkelige personer, som kranglet og jabbet ustanselig, vinglet med kameraene og i det hele tatt fikk den fatale skogsturen til å se ut som noe en gjeng amatørfotografer faktisk kunne ha filmet. 

I årene som er gått mellom den første filmen og denne, har dette virkemiddelet med «bortkomne opptak» blitt brukt av mange. 
Dermed blir det helt urimelig å forsøke å gjenskape premisset fra den første filmen. 
Det som gjør det enda verre, er at resultatet er blitt såpass mye glattere. 
Det er for så vidt en viss logikk i at gjengen i årets film har tilgang på bedre utstyr, men man har gått for langt i å forsøke å strømlinjeforme produksjonen. 
Vel er den mer behagelig å se på (det skulle ikke så mye til), men det er ofte vanskelig å forstå at en del av sekvensene liksom skal være filmet av et håndholdt kamera. 
Det vil si, det er vanskelig å forstå hvem som holder det, og ikke minst hvorfor. 
Når man for eksempel har satt seg fast i en underjordisk tunnel og desperat prøver å komme seg løs, skulle man kanskje tro at det å filme sine egne strabaser ble nedprioritert. 

I tillegg har man falt for fristelsen med å inkludere klassiske «stokk du nå?»-effekter fra mer tradisjonelle skrekkfilmer. 
Det fungerer bare sånn måtelig. 
Sjarmen med den første filmen var det hverdagslige, hvordan noe man aldri fikk se gradvis fikk de tre ungdommene til å bli så til de grader vettskremt. 
I likhet med den første «Alien»-filmen bruktes mesteparten av tiden til å stille og rolig trappe opp til finalen. 
Her er det fullt kjør nesten med en gang, slik at man mister effekten med skrekken som kommer krypende gradvis. 
I stedet blir den kastet på oss, på en måte vi har opplevd utallige ganger før. 
",0
"Film:Skiaction for spesielt interesserte 

Til tross for at «Supervention 2» er proppfull av elleville stunt og hasardiøs utforkjøring, framstår den som utmattende innholdsløs. 

Dokumentar. 
1 time, 53 minutter. 
Medvirkende: 
Aksel Lund Svindal, Jesper Tjäder, Terje Håkonsen, Marcus Kleveland, Anders Backe, PK Hunder. 
Regi: 
Even Sigstad, Filip Christensen, Jan Petter Aarskog, Lasse Nyhaugen. 
Norge, 2016. 
Ingen aldersgrense 

Kort oppsummert: 
Hvis du satte pris på «Supervention» fra 2013, er det overveldende sannsynlig at denne også vil slå an. 
Oppfølgerfilmen byr nemlig på mer av det samme: 
Vi følger et knippe ski- og snowboardentusiaster som reiser rundt i verden for å sette utfor den typen bakker som oss i grønn løype har mareritt om, og vi møter også representanter for det segmentet som får dagene til å gå med å pønske ut halsbrekkende stunt. 
De renner på rekkverk, ned trapper, hopper over, under og igjennom diverse hindringer og slår seg selvsagt en god del underveis. 

Problemet for oss som ikke er over gjennomsnittet interessert i denne typen idrett, er at filmen, til tross for fantastiske, storslåtte naturbilder og glimrende filming, blir veldig monoton etter relativt kort tid, når den første wow-effekten har lagt seg. 
Det er det samme som skjer igjen og igjen. 
Nytt fjell. 
Nytt rekkverk. 
Gjentakende kommentarer om at det de holder på med er helt sjukt og fett og rått. 
High fives og klemming hver gang en av dem har kommet seg uskadd ned et rekkverk eller en fjellside. 

Med unntak av at man denne gang slipper til noen flere kvinner og legger inn en slags Aksel Lund Svindal-kavalkade midtveis, er dette mest av alt for en stor repetisjonsøvelse å regne. 
Heller ikke denne gang får vi bli noe videre kjent med utøverne. 
Vi som ikke deler deres trang til å sette livet på spill gang etter gang, får aldri svar på det vi lurer på: 
Hvorfor i alle dager gjør de dette? 
Hvor stor er risikoen? 
Hvordan reagerer deres nærmeste på at de holder på med denne galskapen? 
Og i neste sving: 
Hvor mye koster det å reise verden rundt, leie helikopter, oppsøke fjellpartier langt utenfor allfarvei? 
Eventuelt: 
Hvor mange sponsorkroner hanker de inn på dette? 
Det er nemlig ikke til å komme ifra at dette er en sponsortung produksjon, noe som til tider gir visuelle assosiasjoner til tv-sendinger fra diverse vintersportkonkurranser. 

Svar på noen av disse spørsmålene, samt en litt bedre forklaring på en del teknikker og begreper, kunne antakelig gjort filmen bedre egnet for oss som ikke er en del av menigheten. 
",0
"Sårt portrett av barneraner
Husker du bølgen av barneran som foregikk i Groruddalen i 2013? 
Her kommer dokumentaren som skildrer tre av gjerningsmennene. 

Barneraneren 

Regi/manus: 
Jon Haukeland Med: Noah, Tim, Hachim 

Fotograf: 
Tore Vollan og Odd Reinhardt Nicolaysen 

Norge 2016 1 time 40 minutter Aldersgrense: 
Tillatt for alle 

Flere norske regissører har prøvd å komme på innsiden av unge mennesker som strever med livet. 
I «Ungdommens råskap» redigerte Margreth Olin ned 120 timers opptak med ungdomsskoleelever i opposisjon. 
Men trass i endeløs krangling i timen og skolegården fislet episodene ut som små kinaputter. 

Hanne Myren lyktes bedre i «Jenter» og Kari Anne Moe i «Pøbler». 
Men sjangeren dokumentar har sin begrensning fordi et filmteam ikke kan bli for utleverende for sårbar ungdom. 
Da er det lett å tenke at spillefilm når lenger inn. 

Interessant er derfor regissør Jon Haukelands mellomløsning idet han skal skildre Noah, en av barneranerne fra Haugenstua, og de to vennene hans, Tim og Hachim. 
Filmen består av ekte dokumentarklipp i flue-på-veggen-stil kombinert med rekonstruksjoner av tvilsomme, til dels kriminelle handlinger, som da Noah hjelper en eldre fyr med å arrangere et ran. 

Er dette en juksete metode? undrer jeg underveis, men kommer til at det gir en dypere innsikt i hva som foregår i miljøet og til dels i hodene på guttene. 

Valget av Noah som filmens hovedperson er godt fordi han dømmes til et år med kontroll fra et oppfølgingsteam med politi, sosionom og skolekontakt. 
Han må flytte til en stefar på Bekkestua, prøve å få venner der og holde seg unna gjengen på Haugenstua. 

Dermed oppstår en rekke episoder som viser kontrasten mellom en oppvekst på Oslos vest- og østkant. 
Noen er lett komiske, da den sosiale klasseforskjellen blir så åpenbar, andre er høyst tankevekkende idet vi forstår at Noah i sinn og sjel er og blir en gutt fra Groruddalen. 

Tore Vollan fra Stavanger er en av fotografene som har gjort en svær jobb med å følge miljøet siden 2013. 
",1
"Lavmælt og følsomt med Huppert
Isabelle Huppert er en herlig skuespiller. 
Den franske regissøren Mia Hansen-Løves utnytter hennes evner til å skape et følsomt portrett av en moden kvinne. 

L'Avenir / Dagen i morgen 

Regi/manus: 
Mia Hansen-Løve 

Med: 
Isabelle Huppert, André Marcon, Roman Kolinka, Edith Scob 

Frankrike / Tyskland 2016 1 time 41 minutter Aldersgrense: 
Tillatt for alle 

Kan vi sette oss i den andres sted? er en tilsynelatende tilfeldig tanke som dukker opp i filmens åpningsscene. 
Men ordene blir et bevisst ledemotiv for denne vakre filmen om filosofilæreren Nathalie (Huppert) og hennes forhold til en ektemann som svikter, og en aldrende mor som maser dag og natt om hjelp. 

Regissøren følger på intet vis de velprøvde dramaturgimodeller som Hollywood har utviklet. 
I stedet hekter hun den ene hverdagsscenen på den neste på et så stillferdig vis at de dramatiske, bittersøte og tidvis komiske tingene lister seg innpå tilskueren. 

Hansen-Løve avstår fra store, høylytte oppgjør idet den trygge hverdagen faller fra hverandre for hovedpersonen. 
Huppert får like fullt avslørt Nathalies vonde følelser ved hjelp av talende minespill og biske kommentarer, som da hun opplever at forlaget der hun i årevis har utgitt lærebøker i filosofi, vil pakke dem inn i mer salgbare omslag. 
- Godterireklame, det svir i øynene, hveser Nathalie og går. 

De arge følelsene kommer også til overflaten da hun hiver en storslagen bukett i søpla fordi blomstenes giver bare virker falsk. 
– Kvinner over 40 kasseres, sukker hun til sin langt yngre filosofkollega. 

Men dette er likevel ingen sutrefilm fra en 35 år gammel regissør som aner hvor vanskelig det kan være for en moden kvinne å redefinere livet når omgivelsene endrer seg fullstendig. 
Nathalie kjemper imponerende tappert for å etablere seg på nytt. 
Uansett er det åpenbart at frihet koster slik det antydes i overskriften «Difficile liberté», tittel på boka av filosofen Levinas som hun leser. 

Langs veien byr regissøren på utsøkt musikk: 
En lied av Schubert, en låt av Woodie Guthrie og til slutt den vemodige «Unchained Melody» der det lyder «Oh, my love, my darling! 
Time goes by so slowly. 
I need your love. 
(...) Wait for me. 
I'll be coming home, wait for me, oh, my love.» 
",1
"En skravlefilm om kodeknekkeren Langdon
Makan. 
Tom Hanks’ professor 
Langdon har havnet i det rene Dantes hukommelseshelvete. 
Regissør Ron Howard snakker filmen i hjel før det blir noe action. 

Inferno 

Genre: Drama / Thriller 

Regi: 
Ron Howard. 

Med: 
Tom Hanks, Felicity Jones, Omar Sy, Ben Foster, Sidse Babett Knudsen. 

USA 2015 2 timer 1 minutter Aldersgrense: 
15 år 

Det utmerkede med Dan Browns bestselgerbøker er at forfatteren kan knepene med å tvinge en til å lese videre fra kapittel til kapittel. 
Men den samme cliffhanger-effekten klarer regissør Ron Howard på ingen måte å skape i filmversjonene. 
«Inferno» er oppfølgeren etter «Da Vinci-koden» og «Engler og demoner». 

Resultatet nå er uendelig med skravling rundt den hardt plagede professor Robert Langdon fra Cambrigde som han våkner opp i en sykehusseng i Firenze med sår i hodet og kraftige synsforstyrrelser. 
Han husker ikke hva som har skjedd og må lide seg gjennom fæle hallusinasjoner. 
De ligner til forveksling framstillinger av Dantes helvete. 

Akkurat det ser ekkelt nok ut. 
Men Howard tværer ut scenene med samtaler mellom Langdon og legen Sienna Brooks som forsøker å hjelpe ham. 
Tom Hanks må stort sett rynke pannen i bekymring da han jo skal framstille professoren som dypt plaget. 

Visst blir de to forfulgt av en skytende, italiensk politikvinne, en farget agent med ondt blikk samt et team av Verdens helseorganisasjon (WHO)-folk som vil ha tak i noe vi ennå ikke vet hva er. 

Forsøkene på action er likevel så forvirrende og ispedd så mye kjapt kodeprat at det blir riktig kjedelig. 
I bøkene består mye leserglede av å knekke kodene om kapp med professoren. 
Men i filmen innser Ron Howard, med rette, at publikum kan ha ramlet av midtveis. 
Følgelig lar han en fyr holde et helt lite foredrag om alt som har skjedd så langt. 
Er det ikke noe som heter show, don’t tell, herr regissør? 

Det viser seg - selvfølgelig - at visse folk ikke er og gjør det de gir seg ut for å være og gjøre. 
Slikt er et gammelt fortellerknep, men så forslitt at det ikke imponerer synderlig. 
Rent pussig er det da det også dukker opp en moden kvinne som Langdon kan ha hatt en romanse med i fortiden, uten at man husker noe slikt. 
Jaja. 
Howard kunne jo ikke akkurat fortsatt som i «Da Vinci-koden» der unge, skjønne Audrey Tautou stadig utbrøt: 
«Men kjære professor!». 

Første film fortalte den høyst fantasifulle historien om Maria Magdalena som en slags fruktbarhetsgudinne som var gift med Jesus og rømte til Frankrike med deres felles barn. 
I andre film døde Paven, og fire kardinaler ble tatt av dage av satanistbevegelsen Illuminati etter et komplekst gåte-mønster. 

Og nå? 
Nå tyr manusforfatterne til aktuelle problemer i vår verden: 
Ville det ikke være smart å løse befolkningseksplosjonen ved å utløse en moderne utgave av Svartedauen og la den ta halve menneskeheten av dage? 

Ikke forvent dybdeborende psykologi for å begrunne personenes handlemåter. 
De ekte snille er særdeles uskyldige og heltemodige, de slemme er forherdede uten at det forklares hvordan de har blitt så onde. 

Eneste belønning er at det blir dreis over actionscenene i Istanbul mot slutten. 
",0
"Fæl, fargesprakende lykketroll-lapskaus
Hvis det er én barnefilm du skal unngå i år, bør det bli denne. 

Trolls 

Familiefilm. 
Med: 
Anna Kendrick, Zooey Deschanel, Justin Timberlake, Christine Baranski. 
Regi:Mike Mitchell. 
USA, 2016. 
Lengde: 
1 t. 32 min. 
Aldersgrense: 
Tillatt for alle 

Dette er en film som får «Rive-Rolf» til å framstå som visuelt elegant, og som lydmessig får «Alvin og gjengen» til å virke som et godt alternativ. 
Legg til humornivået fra en gjennomsnittlig «Karl & Co»-episode, et overlesset barnerom innredet av en LSD-ruset hippie, samt et knippe slapt oversatte varianter av 80-talls-sangene ingen liker, og du begynner å nærme deg et inntrykk av hvordan halvannen time i selskap med Dreamworks nye troll fortoner seg. 

Handlingen består hovedsakelig av litt halvhjertede lån fra andre fortellinger, og forløper omtrent slik: 
En gjeng pastellfargede lykketroll med en forkjærlighet for fargesprakende barneselskaper og allsang, bor i et tre i Bergen. 
Der bor også en gjeng større, enda dummere troll, som tror at de må spise de mindre trollene for å bli lykkelige. 
De små trollene stikker og etablerer seg på et nytt sted. 
Blir innhentet av fiendene. 
Ting løser seg ved hjelp av sang og dans, og i mellomtiden får man flettet inn en usjarmerende Askepott-historie. 

Jeg klarer ikke å bestemme meg for om denne filmen gjør mest vondt i øynene eller ørene, og tror derfor vi må ta til takke med uavgjort. 
Det som i hvert fall er sikkert, er at de aller fleste forsøkene på humor faller tungt til bakken. 

Dubbingen er også noe man kan undre seg mildt over. 
Når et amerikansk filmselskap har lagt handlingen til et sted som heter Bergen og krydret det med Griegs musikalske skildring av livet i Dovregubbens hall, skulle man kanskje tro at det ville la seg gjøre å sope sammen nok stemmeskuespillere med bergensdialekt til å bekle de sentrale rollene. 
Men nei. 
Her er brorparten av bergenserne østlendinger. 
Det understreker det allerede eksisterende inntrykket av venstrehåndsarbeid. 
",0
"Lysende stjerne i intens roadmovie
«American honey» er en skitten-betagende film om rotløs ungdom på bunnen av samfunnsstigen som formelig lukter frihet, nytelse og fare. 

American Honey 

Nasjonalitet: USA 2016. 

Regi og manus: Andrea Arnold. 

Med: Sasha Lane, Shia LaBeouf, Riley Keough, McCaul Lombardi, Arielle Holmes, Crystal B. Ice, Verronikah Ezell m.fl. 

Lengde: 
2 timer 43 min. 

Aldersgrense: 15 år. 

Livet trenger ikke være vondt og trist, selv om utgangspunktet er håpløst. 
Drømmer trenger ikke være store, det viktigste er at de fins. 
Det er budskapet i sanselige og knallsterke «American honey» en av årets desidert beste filmer til nå. 

Tenåringsjenta Star (Sasha Lane) og småsøsknene jakter etter mat i konteinere. 
Hjemme steller hun for en alkoholisert og klående far. 
Hennes metamfetamin-avhengige mor har forlatt dem for å leve ut rusen med en annen mann. 

Den dagen Star bestemmer seg for at nok er nok fordi hun aner at livet har mer å by på, har har hun ingenting å tape og alt å vinne. 

For mens den uimotståelige EDM-hiten «We found love» med Rihanna og Calvin Harris fikk alle til å danse i et Walmart-kjøpesenter, møtte Star plutselig blikket til den utagerende Jake (Shia LaBeouf). 
Refrenget «We found love in a hopeless place» har aldri vært skjønnere eller sannere. 
Det samme refrenget skal dukke opp en gang til, men da i en mørkere setting. 

Jake er med en gruppe ungdommer som reiser USA på kryss og tvers for å selge magasinabonnementer. 
De fraktes fra det ene lugubre motellet til det andre i en van, og drar ut i nabolagene med den historien som til enhver tid gir mest empati, og dermed mest salg. 
I denne omflakkende halvsvindlertilværelsen lever Star et liv som er både friere, morsommere og tryggere enn det hun forlot. 
Tilsynelatende. 

Britiske Andrea Arnold har tidligere laget sosialrealistiske filmer som «Red Road» (2006) og «Fish Tank» (2009). 
Når hun nå har tatt for seg ungdom fra USAs underklasse istedenfor den britiske, viser hun igjen sitt unike blikk for de små detaljene som forteller så mye om både ungdommene og samfunnet de må leve i sin tilstand: 

Språket. 
Klærne. 
Frisyrene. 
Pynten. 
Virkelighetsflukten. 
Utageringen. 
Lengselen. 
Kjærligheten til dyr. 
Og lykken ved å leve i nuet og ha hverandre. 
Arnold får fram en besk realisme som engasjerer skikkelig. 

Den kyniske, beiske Krystal (Riley Keough, Elvis’ barnebarn) leder gruppa med hard og manipulerende hånd, og er den eneste bremseklossen i Stars nye, fine liv med fire sjeler som bare søker den umiddelbar nytelse. 
Ungdommer som aldri har blitt spurt om hva som er drømmen deres, og som kanskje heller ikke har noen. 

Snaue tre timer er lenge å følge Star mens hun lever i nuet uten retning, men hvert minutt er verd det. 
Det vil bli litt mørkt, litt rørende. 
Mangelen på retning blir en essensiell ingrediens for å skape følelsen av både forventning og frykt for det ukjente som venter, og gir en helt unik form for spenning: absolutt alt kan skje. 
Alt og ingenting vil overraske. 

Filmen, som vant juryprisen under filmfestivalen i Cannes, skildrer en samfunnsklasse med kjærlighet og troverdighet. 
Også takket være knallsterke skuespillerprestasjoner fra nykommer Sasha Lane, Shia LaBeouf og Riley Keough. 

Karismatiske 
Lane er virkelig et funn som tøffe Star. 
I en film der alt fungerer, er hun uansett stjernen som lyser sterkest. 
",1
"Flyktninger dør, Samuele slurper
Flyktningdramaet «Havet brenner» ser ut som og er redigert som en spillefilm, men er en dokumentar. 
Vakker og gripende nok, men uten troverdigheten sjangeren bør ha. 

Havet Brenner 

Regi og manus: Gianfranco Rosi. 

Lengde: 1 time 49 min. 

– Stakkars folk. 

En eldre kvinne står på kjøkkenet og lager mat. 
På radioen sier de at mange flyktninger har druknet utenfor kysten av Lampedusa da den overfylte båten deres kantret. 
Replikken faller mens kvinnen på Lampedusa fortsetter å hakke tomater. 

Lampedusa. 
En liten italiensk øy i Middelhavet, vest for Malta og sørvest for Sicilia. 
6000 innbyggere, og havet er viktigste inntektskilde for sjøfolkene og fiskerne blant dem. 
Havet og den store verden der ute bak horisonten lokker også 12 år gamle Samuele, som foreløpig dessverre ikke er så sjøsterk. 
I stedet er han mest opptatt av å utforske naturen og skyte med sprettert sammen med kompiser. 

Minst 15.000 døde 

For afrikanere med en drøm om arbeid og et bedre liv i Europa, er Middelhavet derimot en hindring som må forseres før drømmen kan bli virkelighet. 
Men turen over koster penger, tårer - og menneskeliv. 

I løpet av de siste 20 årene har 400.000 flyktninger fra Afrika hatt kurs for Lampedusa. 
Øyas kystvakt har reddet utallige av dem i land fra fra overfylte småbåter i sørgelig stand. 
Og 15.000 har hittil mistet livet. 

Så mange flyktninger på en liten øy. 
Men ifølge Gianfranco Rosis Gullbjørnen-vinnende dokumentarfilm merker ikke lokalbefolkningen noe mer til flyktningsituasjonen enn vi som sitter i andre land og hører nyhetene. 
Er det mulig? 

Vi følger Samuele og hans fiskerfamilie gjennom hverdagen. 
Lange tagninger av en seng som blir redd opp. 
Samuele og kompisen som spikker på kaktuser og lager sprettert. 
Det enkle, gode, trivielle livet er det som får størst plass. 

Klasseskille om bord 

Så sveiper vi til kystvakten på øya. 
Nødmeldinger fra desperate flyktninger i havsnød. 
Redningsaksjonene. 
Ilandgangen. 
Klasseforskjellen om bord i båten. 
Skadene, likene. 
Kvinnene som gråter. 
Mennene som sparker fotball og synger sin flukthistorie. 
Navnløse alle sammen. 

De to gruppene kunne like godt bodd på hver sin side av kloden, her er ingen overlapping. 

Unntaket er legen Pietro, som både er opptatt av å finne kjønnet med ultralyd på tvillingene en flyktningkvinne venter, som deltar i redningsaksjonene og redder flyktningers liv, og som hjelper Samuele med hans ene dovne øyne og angstanfall. 
Pietro er den barmhjertige samaritanen på Lampedusa. 

Hva er det egentlig Rosi prøver å si med å vinkle dokumentaren, som han brukte ett år på filme, på denne måten? 
At 400.000 flyktninger ikke påvirker dagliglivet på den lille øya? 
At lokalbefolkningen er blitt immune mot flyktningenes lidelse etter alle disse årene? 
At verden er urettferdig? 
At flyktningene lider og er desperate? 
At havet gir og havet tar? 

Laget med kjærlighet 

Han kunne lett ha formidlet det samme i spillefilmformat. 
Han sier og viser lite nytt, og i tillegg er dokumentar-troverdigheten svekket av den fragmentariske formen han har valgt. 

At filmen er laget med poesi og kjærlighet til både menneske og natur er lett å se i utvalget som er gjort. 
Men selv ikke unge Samuel, som relativt sett får altfor mye plass, føles det som om man bare får halve historien om. 

Mange av de lange tagningene fra hverdagslivet blir bare for trivielle. 
Og da siger kjedsomheten på. 
",0
"Tøffere, løgnere - men litt masete «Børning 2»
Bilscenene på polart vinterføre er så spennende og spektakulære at det er en fryd. 
Humoren er finslipt og flott. 
Men et litt masete familiedrama trekker stemningen noe ned i oppfølgeren til fabelaktige «Børning». 

Børning 2 

«Børning» fra 2014 var noe så sjelden som en reinspikka, norsk actionkomedie laget for å more publikum. 
Ingen synlige ambisjoner om utenlandssalg, Oscar-nominasjon eller kunstnerisk-intellektuell prestisje. 
Bare ren underholdning for folk som liker fart og spenning, for folk som elsker å le med brus ut av nesen, og slett ikke er redde for å hente fram sin indre Harry når det trengs. 
Og der et friskt og allsidig skuespillerensemble til de grader fikk vist fram hvor mye moro som bor i dem. 

Det funket så bra! 
Sannelig ble det ikke Amanda for Årets norske kinofilm også. 
Fullt fortjent. 
Og om noen filmer trenger/fortjener en fortsettelse i form av oppfølger, så er det «Børning». 

Ikke i overdose-fella 

Men oppfølger betyr ofte overtenning og mer av alt, slik at det blir overdose. 
Den fella har heldigvis ikke Hallvard Bræin & co. gått i med «Børning 2». 
Tvert imot: med førstefilmens sjargong og herlige persongalleri i minne er det flust av både oppfølgerhumor og karakterbasert humor. 
I tillegg treffer mye herlig harselas med helnorske rariteter som sveler, ferjedirigenter og ærekjære politifolk med forkjærlighet for råkjøringsstatistikk og seminar. 

«Børning 2» åpner med en liten oppsummering av eneren, til glede og nødvendighet for nye seere. 
Så hopper vi et par år fram, til den dagen Roy Gundersen (Anders Baasmo Christiansen) endelig slipper ut av fengsel etter det nå så legendariske Nordkapp-racet. 
Jobb på bensinstasjon er fikset, kjæresten (Jenny Skavlan) er gravid, og Roy er fast bestemt på at nå er han blitt voksen, han skal bli en «normal» familiemann. 

Vegar Hoel er Kaiser 

Men allerede på overraskelsesfesten samme dag begynner ting å skjære seg. 
Datteren Nina har fått seg en kjæreste Roy har vondt for å svelge. 
Og så dukker det opp en gjeng med de de lekreste sportsbiler, anført av den sleske Kaiser (Vegar Hoel). 
Utfordring til nytt race kommer. 
Piler på et kart bestemmer kjøreruten. 

«Børning 2» er aller best når den tar den helt ut, altså når den er på sitt mest tegneserieaktige og der rollefigurene til for eksempel Otto Jespersen, Vegar Hoel og Henrik Mestad får spille ut karikaturene i all sin morsomme prakt. 
Og så er det også bra at ikke alle rollefigurene er karikaturer, at noen ikke en gang skal være morsomme. 
Det kunne fort blitt for mye. 

Stunts på vinterføre 

For ikke å snakke om de spektakulære bilrace-scenene! 
Vinteren setter en ekstra spiss på spenningen ved å tilføre virkelige flotte stunts, og den tilhørende musikken passer perfekt til. 

Masete familiekjekling 

Minst vellykket er grepet som er tatt for å forsvare at Roy Gundersen i det hele tatt motvillig havner med i et vilt bilrace nok en gang: at han og hans pripne, beige ekskone Ingrid (Marie Blokhus) havner i samme bil og kjører etter datteren Nina og hennes fartsglade kjæreste (Jonas Hoff Oftebro). 
Familiekjeklingen som oppstår er bare masete og fører alt for lenge ingensteds hen. 
",1
"Marguerite:Ikke akkurat Nattens Dronning 

Når du har sett den bittersøte «Marguerite», forstår du endelig hvorfor håpefulle, men tonedøve i fullt alvor får seg til å stille på Idol-audition. 

Marguerite 

Sjanger: Drama. 
Nasjonalitet: 
Frankrike 2015. 
Regi: 
Xavier Giannoli. 
Med: 
Catherine Frot, André Marcon, Michel Fau, Christa Theret, Denis Mpunga, Sylvain Dieuaide, Aubert Fenoy m.fl. Lengde: 
2 timer 8 min. Aldersgrense: 6 år. 

På et storslagent gods utenfor Paris holdes en klassisk konsert. 
Hovedattraksjonen er orkesterets velgjører, den søkkrike baronessen Marguerite Dumont, som skal synge offentlig for første gang. 
Da hun stemmer i med «Nattens dronning», treffer hun ikke én eneste tone. 
Publikum er lamslått, men ledes til applaus. 
Men hos to journalister fødes der og da «så fælt at det er kult»-ironien. 
Marguerite elskes fram og bygges opp. 
Vi venter med skrekkslagen fryd på fallet. 

Snart kommer filmen «Florence Foster Jenkins» med Meryl Streep på kino, en biografisk dramakomedie om en amerikansk sosietetskvinne som elsket opera, og som selv drømte om å synge arier for et stort publikum. 
Problemet var bare at hun sang som en kråke. 
Og var omgitt av jattende ja-mennesker. 

En sanger, to filmer 

«Marguerite» er løselig basert på den samme kvinnen, men her er altså sangfuglen plassert i 20-tallets Paris. 
Det åpner for lekker tidskoloritt og et kunstnerisk fransk alvor. 
Takk og pris at ikke filmen er en komedie! 

Latterlige øyeblikk er det mange av. 
Men ambisjonen er ikke at vi skal le. 
Vi skal tenke og føle. 
Kjenne igjen det kulturelle fenomenet Marguerite i Idol-æraen vi selv lever i. 
Bli kjent med en skjør og vakker sjel, på utsiden en grunn og tåpelig lerkefugl som tror at penger kan kjøpe beundring, på innsiden en dypt ensom og skadet kvinne. 

Næring til livsløgnen 

Og ikke minst: hva som driver hennes nærmeste familie og venner til ikke å bare la Marguerite leve med livsløgnen sin om at hun er en stor operasanger, men også oppmuntre henne. 
Også disse svært forskjellige motivene er gjenkjennelige fra dagens underholdningsindustri og «du kan bli president om du bare vil det nok»-mentalitet. 

Takket være Catherine Frots nydelige og uttrykksfulle spill, lykkes «Marguerite» i å tegne et både medrivende, elskelig og tragisk bilde av en kvinne som ikke blir sett av sin elskede, men utro ektemann. 
Og som velger å fylle tomrommet i tilværelsen med det vakreste hun vet: opera. 

Likevel blir «Marguerite» litt for lang til å holde appellen i drøye to timer. 
Et par biroller og sidespor kunne med fordel vært skrelt bort for helhetsopplevelsens skyld. 
",1
"Skrekk-vakkert tidsreiseeventyr
Med tanke på de til dels groteske detaljene og beksvart tematikk, er Tim Burtons filmatisering av Ransom Riggs' bok barnevennlig og mild i formen. 

Miss Peregrine's Home for Peculiar Children Eventyr Regi: 
Tim Burton USA, 2016 Lengde: 
2 t. 8 min. 
Aldersgrense: 
12 år 

Man kunne neppe funnet en bedre regissør enn Tim Burton til å lage filmversjonen av den populære barneboken ""Miss Peregrine's Home for Peculiar Children"". 
Et superheltgalleri i pene antrekk fra mellomkrigstiden, et slott av et barnehjem i en vill og vakker engelsk hage, en nedlagt, knirkende fornøyelsespark, et spøkelsesskip og forfinede mutantskapninger som spiser barns øyne for å redde seg selv, man skulle nesten tro at forfatteren hadde skrevet boken med Burton i tankene. 

I sentrum av handlingen finner vi gutten Jake (Asa Butterfield). 
Han er en klassisk figur i en historie som denne: 
Snill og pliktoppfyllende, upopulær på skolen, tilsynelatende uten grensesprengende egenskaper. 
Han har et nært og godt forhold til sin farfar, som resten av familien har avskrevet som en sinnsforvirret skrulling. 
En mørk kveld når disen henger tungt over Jakes søvnige hjemby i Florida, blir farfaren utsatt for et brutalt overfall. 
Det blir Jakes oppgave å finne ut hva som har skjedd, og etter hvert som farfarens fortid avdekkes, kommer det for en dag at alle de fantasifulle eventyrene han fortalte Jake da han var barn, kanskje ikke var eventyr likevel. 

Undersøkelsene fører Jake og hans på alle måter ubrukelige far til en liten, forblåst øy utenfor kysten av Wales. 
Stedet ser ut som åstedet for en sosialrealistisk påskekrim, befolket av værbitte fiskere, biske sauebønder og sånne ungdommer som henger på gatehjørnene på ethvert småsted. 
Men når Jake legger ut på en oppdagelsesferd på egen hånd, folder en skjult og fantastisk verden seg ut foran ham. 
Det viser seg at en tidsportal befinner seg på øya, et sted hvor folk med helt spesielle krefter kan spole tiden tilbake og dermed gjemme barn som har spesielle krefter bort i en skjult tidslomme. 
Kvinnen som styrer akkurat denne portalen, er barnehjemsbestyrerinnen hvis navn figurerer i tittelen. 
Miss Peregrine, kjølig og lekent spilt av Eva Green, ser med sitt blåsvarte hår og lange, sorte gevanter ut som om hun kommer rett fra en av 90-tallets goth-klubber. 
Barna som bor på hennes veldrevne barnehjem er enda mer visuelt imponerende. 
Her finner vi ungjenter som ligner halvnifse porselensdukker, et innpakket tvillingpar, en usynlig guttunge som stadig fjaser rundt naken, samt en mørkere personlighet som leker med grensene mellom liv og død på sitt laboratorium. 
Hvert av barna har sine helt spesielle egenskaper, noe som tas ut på en noe oppkonstruert måte i en alle skal med-avslutning. 

Historien kan ved første møte virke litt komplisert å få has på, med sine krumspring i tid og rom. 
Burton gjør heldigvis en solid jobb med å skape orden i begrepene, men klarer det ikke helt uten å ty til et nødrim her og der. 
Han har også mye av sin velkjente humor i behold, men sliter i perioder med å få den til å stemme overens med handlingen. 
Det er ikke alltid det skumle trenger å avvæpnes, selv om filmen henvender seg til barn. 
Dermed ender vi til slutt opp med en film som kunne ha vært mye skumlere, mye eklere og mye mer foruroligende enn den faktisk er. 
Det er selvsagt gode nyheter for familier som frykter at en historie om monstre som spiser små barn skal være for kraftig kost for deres egne små håpefulle. 
Men samtidig er det jo dette som utgjør filmens hovedplot. 
Barna er i livsfare, og det er bare de selv som kan hindre at monstrene, med en aldeles strålende Samuel Jackson i spissen, tar over verden. 
",1
"Tidsforvirret røverhistorie
Denne nederlandske barnefilmen beveger seg akkurat langt nok ut i overdrivelsene til at det blir fornøyelig, men også litt rotete. 

Little Gangster Originaltittel: 
De Boskampi's Barnefilm / Familiefilm / Gangsterkomedie 
Med: Thor Braun, Henry van Loon, Meral Polat, Rick Lens Regi: 
Arne Toonen Nederland, 2016 Lengde: 
1 t. 41 min. 
Aldersgrense: 6 år 

Bakteppet har vi sett mange ganger før: 
En person som ikke har det bra får sjansen til å begynne på nytt, skaffer seg en falsk identitet, og så baller det på seg etter hvert som de mange løgnene får uventede konsekvenser og risikoen for å bli oppdaget eskalerer. 
I akkurat denne versjonen handler det om en far og en sønn som begge blir mobbet på henholdsvis jobb og skole. 
Sønnen, Rik, drømmer om å ha en tøff, kul og sterk far, men lever i stedet med en ettergivende tørrpinn som ikke klarer å si nei til telefonselgere og som tålmodig lar seg kue og plage av i overkant barnslige kolleger. 
Når faren en dag kommer hjem og forteller at han har fått tilbud om forfremmelse og medfølgende flytting til et annet strøk, benytter Rik anledningen til å gjenoppfinne seg selv som sønnen til en fryktet mafiaboss. 
Det går forbausende bra, mye takket være en rekke tilfeldigheter, et nyvunnet vennskap med et italiensk søskenpar, samt en gal nabo som får gjennomgå på beste slapstick-vis fra begynnelse til slutt. 

Som en skildring av underdogens kamp mot bøllene, fungerer det fint, men det er også en del som skurrer litt i den realistiske settingen det er lagt opp til. 
Det er for eksempel vanskelig å forstå hvor inkonsekvente voksenpersonene er i sin innblanding i barnas hverdag, og det er vanskelig å se hvorfor Rik og faren holder seg med garderobe, telefon, pc og videospiller fra 80-tallet, mens de vitterlig betaler med Euro, og har bevegelige overvåkningskameraer på skolen. 
Men dette er heldigvis av underordnet betydning. 
Alt i alt utgjør ""Little Gangster"" et fornøyelig og morsomt avbrekk i en sjanger som altfor ofte preges av en litt klam moralisme i avslutningen. 
",1
"Problemet er Jesse Eisenbergs anti-karisma
De rike og vakre på Manhattan og i Hollywood i gullskimrende lys er godbitene i denne nostalgiske lettvekteren av en Woody Allen-film. 
Men Jesse Eisenberg som romantisk helt? 

Café Society 

Sjanger: Drama. 
Nasjonalitet: USA 2016. 
Regi og manus: Woody Allen. 
Med: 
Jesse Eisenberg, Blake Lively, Kristen Stewart, Steve Carrell, Parker Posey m.fl. Lengde: 
1 time 36 min. Aldersgrense: 12 år. 

Etter å ha fartet rundt i Europa og USAs utkanter i sine siste filmer, har Woody Allen denne gangen landet i Hollywood (som han hater) og på Manhattan (som han elsker). 
Begge stedene blir både hyllet og lett latterliggjort. 

Settingen er Hollywoods filmindustri og Manhattans nattklubbliv på 30-tallet. 
Stemningen er skimrende glamorøs, vakker og romantisk. 
Med litt hardkokt gangstergruff som pirrende kontrast. 

Jazz-infisert nostalgi 

Alt er lagt til rette for nok en jazz-infisert Allen-film, denne gangen med epokenostalgi som hovedtema. 

Nesten alt. 
For noe skurrer i Woody Allens velsmurte filmmaskineri denne gangen. 

New York-gutten Bobby Dorfman (Jesse Eisenberg) drar til Los Angeles for å prøve lykken, og håper på drahjelp fra sin rike filmmogul-onkel (Steve Carrell). 
Snart får han smaken på glamouren i Hollywood, og forelsker seg i Vonnie (Kristen Stewart). 

Etter hvert vender Bobby tilbake til Manhattan, og gjennom sin gangsterbror og bekjentskaper fra Hollywood-tiden slår han seg opp som fasjonabel nattklubbeier. 
Bobbys hverdag blir deretter tilbragt blant Manhattan-sosietetens rike og vakre. 

Skjønnhet og stereotypier 

Det mest imponerende i «Café society» er den glamorøse skjønnheten, framelsket av fotograf Vittorio Storaro. 
Men også interiører, arkitektur, kostymer og tidskoloritt er ren nytelse. 
Allen har valgt en kjærlig og positiv nostalgi. 
Han har igjen godt grep om dialogen, som er mye sterkere enn helheten i manuset. 

For her har leken med stereotypier om jøder, filmfolk, nattklubbfolk og gangstere tidvis blitt litt for klisjeaktig. 
Mangelen på substans gir i filmens første halvtime et litt slitsomt, manisk og pretensiøst preg. 
Som i sin forrige film, «Irrational man», blir bruken av kommentarstemme for dominerende, noe som vitner om latskap i manusarbeidet. 

Og så Jesse Eisenberg i rollen som romantisk helt, da. 
Beklager, men dette kjøper vi bare ikke. 

Allen-erstatning 

Selvsagt er Eisenberg puttet i rollen som Woody Allen selv alltid spilte i hine hårde dager. 
Den lille, bebrillede fyren hadde alltid draget på flotte, smarte damer, blant annet ved å appellere til deres omsorginstinkt. 

Det var passe troverdig på en komisk-vimsete måte fordi Allens romantiske helter hadde humor, intellektuell utfordring og en nevrotisk åpenhet som fascinerte. 

Visst har Eisenberg skuespillertalentet, og denne rollen har han nok fått for sitt Allen-aktige nerdeutseende. 
Men så mangler han totalt den karismaen som trengs for at vi skal kjøpe historien. 
I stedet spiller han Bobby med en snikende sleskhet som bare er usjarmerende. 

Ansvaret ligger hos Woody Allen selv for at stakkars Jesse Eisenberg er stinkbomben i denne smellvakre, glamorøse nostalgien. 
Som ellers er svært fort glemt. 
",0
"Om panikkangst med varme og sjarme
Den tyske filmskaperen Sonja Heiss har greid kunststykket å lage en herlig, morsom og rørende inspirerende film om hvordan panikkangst og depresjon rammer en kjernefamilie. 

Lekne, livsglade Hedi (Laura Tonke) fra Berlin jobber på kontor med sur sjef. 
En stressende dag blir hun sittende fast i heisen, men tar det med bedre humør enn de fleste. 
Dumme ting skjer med en kollega og et familiemedlem – sånn er jo livet. 
Men plutselig raser verden sammen for Hedi. 
Panikkangsten lammer henne og gjør henne totalt avhengig av sin omtenksomme ektemann Uli (Hans Low). 
Depresjon og pillemisbruk følger. 
Velmenende råd og handlinger fra andre gjør vondt verre. 
Plutselig er alt bare kaos for den tidligere så velfungerende kjernefamilien. 

Nei til offerrollen 

""Lykkelig i 24 timer"" prøver ikke å forklare hvorfor angsten og depresjonen rammer Hedi. 
Heller ikke prøver den å få oss til å synes synd på henne ved å gjøre henne til et stakkarslig offer. 
Tvert imot: 
Hedi fortsetter å more og sjarmere oss gjennom alle sine opp— og nedturer. 
En herlig rollefigur av kjøtt og blod. 
Laura Tonke spiller henne mesterlig, og tolker alle nyanser mellom fortvilet hjelpeløshet og lystig sensualitet med stor troverdighet. 
Og kjemien mellom Tonke og Low er formidabel. 

""Lykkelig i 24 timer"" er interessant på grunn av måten den belyser tematikken på. 
Men i tillegg formidler den en skjønn, hverdagslig kjærlighetshistorie mellom både ektepar og barn. 
For hvilke kår har kjærligheten når en sykdom det er vanskelig å forklare til andre plutselig snur opp-ned på alt? 
Og hva kan man gjøre for å få det til å funke uansett? 

Gjøre noe selv? 

Kanskje går det an, som Hedi gjør med Ulis hjelp, bare å bestemme seg for at man skal ha én lykkelig dag med dem man er aller gladest i. 
Man kan jo alltids gå tilbake til å være ulykkelig igjen neste dag. 
At det er ting man kan gjøre selv i for å få det bedre, i tillegg til psykoterapi og medikamenter, er i hvert fall et tydelig og optimistisk budskap i dette skjønne og severdige dramaet om mennesker til både å kjenne seg igjen i og å bli glad i. 
",1
"Alle helters kamp mot alle
Beklager, men den tredje «Captain America»-filmen har en for syltynn handling til å vekke interesse. 

Herlighet, dette var skuffende. 
Regissørene Anthony og Joe Russo tror at det holder å pøse på med actionscener mellom berømte tegneseriefigurer som Iron Man, Captain America og superheltgjengen The Avengers. 
Men hallo, vi fortjener da vel også en handling som kan skape spenning, eller hva? 

Avengers-folka ble i sin tid startet av Tony Stark, alias Iron Man, spilt av Robert Downey jr., og målet er at de skal bekjempe kriminalitet. 
Påfunnet nå er at politikerne vil bestemme når superheltene skal hentes inn til dåd. 
Denne byråkratiske ideen liker pussig nok Tony Stark, men ikke kameraten Steve Rogers/Captain America (spilt av Chris Evans). 

Så dermed vender superheltene seg mot hverandre i en regelrett borgerkrig. 
Nåja, intens slåssing mot fiendtlige krefter blir det også, uten at man kan stole veldig mye på hvem som er god og ond, helt og skurk i dette forvirrende universet der forkledninger endres og forvandlinger foregår i høyt tempo.Det hjelper heller ikke å bestemme seg for å nyte actionscenene i 3D, for de er merkelig hakkete og irriterende å se på straks aktørene beveger seg superraskt og kastes hit og dit. 
Scenene forflyttes mellom Lagos, Cleveland, London, Wien og Berlin uten at det tilfører noe som helst miljømessig variasjon, bare grå asfalt, motorveier, kontorbygg og flyplasser. 

Så kunne man håpe at det ble schwung over dialogscenene mellom superheltene, men nei. 
Iron Man og Captain America, Clint/Hawkeye og Wanda/Den skarlagensrøde heksa, Natasha/Den sorte enke, Sam og alle de andre tyter over med uendelig jabb som ikke tilfører spenning, verken av ytre eller indre slag. 

Jeg likte derimot måten Spider-Man blir hyret inn i kampen på av Tony Stark, og scenene der androiden Vision, kjæreste med Wanda, blir utmanøvrert av Clint. 
Der gnistrer det iallfall litt. 

Les også anmeldelsen av ""Ant-Man"" fra i fjor: 
",0
"Et dypt bevegende portrett av menneskeheten
Mennesker splittes på grunn av ulik kultur, religion og velstandsnivå. 
Men filmen ""Human"" viser at vi har mange verdier felles. 

Hva gjør oss menneskelige? 

Mens flyktningstrømmene skaper motsetninger og politiske feider i land etter land, legger den franske naturfotografen og regissøren Yann Arthus-Bertrand vekt på alt som binder klodens mennesker sammen. 

Det er blitt en vidunderlig film, ulik det meste du har sett noen gang. 

Med årene er ""talking heads"" blitt et negativt begrep i dokumentarsjangeren. 
Det virker så lite oppfinnsomt å sette folk foran kamera, filme overkropp og hode og la dem snakke om hva det nå handler om.Men Arthus-Bertrand vrir akkurat passe på grepet til at det virker nytt og vakkert. 
I tre år har han intervjuet 2000 personer fra 60 land på alle kontinenter. 
Korte fortellinger fra 110 av dem er med i filmen. 
Mange utsagn skinner som perler i den enkelte skjebnes mørke. 

En felles bakgrunn 

Informantene taler i ansiktsnære utsnitt mot en helsvart bakgrunn, noe som gir en felles bakgrunn, uavhengig av bosted og levevilkår. 
Redigeringen skjærer på imponerende vis inn til essensen. 
Klippene er gjerne kamuflert av flere ansikter som ser på deg mens du lytter til én bestemt historie. 

Filmingen er utsøkt og gjør ansiktene umåtelig vakre og sterke, ikke bare de unge nyutsprungne, men også de eldre som er tæret av slit og strev. 

Regissøren har fjernet spørsmålene og samlet svarene i temabolker. 
Han starter med det brutale: 
Reaksjoner på krig og vold. 
En afrikaner sier at før døde folk av sykdom og alder, nå drepes de av kalasjnikovkuler. 
En gutt er ikke lenger redd for å dø fordi han håper å se igjen sin drepte far. 
Overlevende etter massakrer drømmer om hevn, andre føler skam ved å skyte på mennesker som dem selv. 
Lykke og savn 

I andre bolker møter vi menneskers behov for kjærlighet, sex og aksept, også om man er funksjonshemmet eller har en utradisjonell legning. 
Noen lyser av lykke over å bli elsket, andre gråter av savn og misbruk eller skjelver av frykt for ny vold. 

I historier og glimt kommer verdens fattige og arbeidsløse til orde, som den slitne sukkerrørbonden i Latinamerika, den indiske kvinnen som skriker til politikerne ""vi dør, men ingen vil høre på oss!"", pakistaneren som har dratt utenlands for å tjene penger til sine barns utdannelse, den ukrainske kvinnen som lengter sårt hjem fra Paris der hun nå jobber. 

Kontrasten blir gripende til den velhavende briten som har råd til å kjøpe alt han har lyst på, men ikke kan hjelpe sin deprimerte sønn til å bli frisk. 
For ikke å snakke om russeren som ønsket seg et barn og fikk en multihandikappet sønn som han nå lærer å se blomster og stjerner.Hva gjør mennesker glade? 
Svarene er påfallende like: 
Å ha en velfungerende familie der foreldre og barn kan leve gode liv og ta seg av hverandre. 
Da blir det heller ikke så skremmende å skulle dø. 

Det som løfter dokumentaren til et estetisk mesterverk, er Yann Arthus-Bertrands enestående evne som landskapsfotograf. 
Bolkene avløses av hans spektakulære bilder av jorda sett ovenfra , tatt fra helikopter eller varmluftsballong. 
Ubeskrivelig vakre mønstre avtegner seg når kamera fanger inn tørre, røde elveleier omgitt av snø, eller grønne rismarker og gule rapsåkre der menneskene jobber.Men selv om New Yorks lysende skyskrapere utgjør et helt annet landskap enn Midtøstens ørkenfjell eller templer i Sørøst-Asia, er vi bemerkelsesverdig like i våre grunnleggende behov for kjærlighet, respekt og omsorg. 
Svært mange drømmer om å sette et avtrykk i livet for å gjøre jorda til et bedre sted å leve. 

Ikke la deg skremme av at filmen varer i vel 3 timer. 
Gå og se ""Human"". 
",1
"Melissa byr på gapskratt og sprik
Melissa McCarthy er i sitt komiske ess, og sparker bokstavelig talt rumpe som grenseløs sjefssosiopat. 
Men selv ikke hun kan dra et helt filmlass alene. 

Etter flere tulleroller knyttet til hennes på alle måter omfangsrike framtoning, viste komikertalentet Melissa McCarthy igjen hva hun var god for i ""Spy"" (2015). 
Den amoralske industrimagnaten Michelle Darnell i ""The Boss"" er nok en fulltreffer for McCarthy, rollen er jo nærmest spesialskrevet til den rappkjeftede tøff-i-trynet figuren med suveren mimikk og kroppskontroll hun har gjort til sitt varemerke. 
Kanskje ikke så rart når hun og ektemannen Ben Falcone begge står bak manus, og Falcone også regisserer. 

Hvitsnippkriminell 

Michelle Darnell er den 47. rikeste kvinnen i USA og en feiret selvhjelpsguru for dem som vil bli rike i en fei, da hun havner i fengsel for innsidehandel. 
Blakk og venneløs må hun startet helt fra bunnen. 
Det er ikke noe problem for Michelle. 
Hun tar det hun vil ha, tråkker på den hun vil og sier og gjør akkurat som det passer henne. 
Det får det tradisjonelle speiderjentekakesalget fort erfare. 
Med på laget nærmest tvinger hun sin tidligere sekretær, den pliktoppfyllende alenemoren Claire (Kristen Bell). 

Kathy Bates og Peter Dinklage er med i stilige biroller som henholdsvis eks-mentor og eks-elsker, nå erkefiende. 
De får alt for lite å spille på. 
Også Bells rollefigur hadde fortjent større plass. 
For ekteparet McCarthy/Falcone har nok brukt for mye energi på å perfeksjonere Melissas egen hovedrolle. 
En uheldig bivirkning av det er også at manuset midtveis faller litt sammen og spriker i anti-komiske og forutsigbare retninger for å gi Michelle-rollen (for mye) kjøtt på bena. 

Lekre humordetaljer 

Men bevares. 
Som komedie byr ""The Boss"" både på gapskratt over situasjoner og en drøss små, lekre humordetaljer som ingen andre enn Melissa McCarthy skal ha æren for, godt hjupet av elleville kostymer og fabelaktig, frekk dialog. 
For her er hun virkelig i sitt ess som komedieskuespiller, uten å tippe helt over i det ellevilt-vulgære denne gangen. 
",1
"Et palestinsk enhetssymbol
Her kommer filmen om Mohammad Assaf, en palestinsk bryllupssanger som endte med å vinne Arabisk Idol i Kairo i 2013. 

Mye er sjarmerende i denne spillefilmen om hvordan en talentfull gutt fra Gaza, tross ytre motstand, vant den andre sesongen i det egyptiske Idol-showet som kringkastes i den arabisktalende verden. 
Men sjarmen er samtidig filmens akilleshæl og legger seg som et teppe over det politiske budskapet. 

Sjangeren biografisk musikkfilm er vrien når regissøren skal løfte fram en person som har utmerket seg. 
Faren for å lage en ensidig reklameplakat for helten er overhengende. 

Regissør Hany Abu-Assad starter med Assafs barndom der gutten, hans søster og et par venner strever med å etablere et band. 
Mohammad Assaf spilles av en gutt som virkelig kan synge, men vel så friskt er bidraget fra jenta i rollen som søsteren. 
Hun skrives dessverre ut av historien. 
Hennes bønn til broren om å fortsette å synge blir en drivkraft for at han skal nå sitt mål som voksen. 

Den virkelige Assaf har uttalt at han kjempet seg fram til Idol-konkurransen for å forsvare palestinernes sak. 
I etterkant av seieren har han forent Hamas— og Fatah-tilhengere slik ingen politikere har greid på senere år. 
Mer feel-good enn politikk 

Men i filmen må dette leses mellom linjene. 
Skildringen av dagliglivet på Gazastripen er riktignok filmet slik at vi får se hvor sterkt gatene preges av ruiner etter de israelske bombetoktene i 2012 og 2014. 
Depresjonen hos en talentfull ungdom som føler seg innestengt på Gaza-stripen, er godt framstilt. 

Et par scener antyder at Hamas først var imot den verdslige Idol-konkurransen, men etterpå omfavner den da Assaf vinner. 

Men alt i alt er fortellingen hans finpusset til en tradisjonell feel-good-historie som ikke skal støte for mye med sin politiske undertekst. 
",1
"Menn kan være utro, kvinner ikke?
En ektemann synes det er en selvfølge å være utro, men blir indignert da han oppdager at også kona har en elsker på si. 

Jeg skrev i 2001 at ""det er fristende å si at utroskap er utterpet på film, ikke minst i Frankrike."" 
Nå kan setningen gjentas, og spørsmålet er om regissør Philippe Garrel lykkes med å si noe nytt om emnet. 

Svaret er at et erfarent blikk (regissøren er født i 1948) gir bittersøte innsikter. 
Et samliv kan være så krevende at mann og kvinne brått finner at lidenskapen er heftigere i armene på en annen. 
Men ""I skyggen av kvinner"" handler om at følgene av affærene koster mer enn den deilige sengehyggen smaker. 

Garrels vri er å vise hvor rotfestet tanken fortsatt er hos ektemannen om at han kan være utro mens han er overbevist om at kona aldri ville finne på noe slikt. 
Hun elsker jo ham! 

Nå irriterer jeg meg over hvor ubegripelig sur og tverr Stanislav Merhar spiller ektemannen Pierre. 
Med litt sjarme på overflaten ville kontrasten vært enda sterkere til hvor selvopptatt og sytete han blir da kona og elskerinnen begynner å stille krav.Garrel forteller historien i treffende, godt poengterte sekvenser i sorthvitt som favner noen år av hovedpersonenes liv. 
Hele tiden legger han et fint slør av ironi over fortellingen idet vi får vite noe som én av personene ennå ikke har skjønt. 
Slik gis vi et fugleperspektiv på deres famling og feiling og aner at harmonien snart vil spjæres av sjalusi og aggresjon, fortvilelse og ensomhet. 

Mange slags falskspilllere 

Som en elegant overraskelse på slutten blir en birolle avslørt som falskspiller, et syrlig apropos til hovedpersonenes bedrag. 

Mens Pierre framstilles med null utstråling, leverer Clotilde Courau en overbevisende tolkning av en kvinne som forsøker å elske sin mann, men nesten må gi opp. 

Merk at jeg skrev nesten, for Garrel ender med en dur-akkord. 
",1
"Sårt om den ensomme ulvens skrik etter beundring
Gaute Heivolls sitrende roman, ""Før jeg brenner ned"", er blitt til film. 
Den slår ikke bokopplevelsen, men står godt på egne bein. 

Nå må dere bare ikke tro at regissør Erik Skjoldbjærg har laget krim ut av den sanne historien om en pyroman som herjet i sørlandsbygda Finsland i 1978. 
Allerede fra andre-tredje scene forstår vi at brannstifteren er sønn til den lokale brannmannen og selv aktiv med i slukkingsarbeidet. 

Med et slikt utgangspunkt er det klart at filmskaperen gjør det vanskelig for seg selv, så vant som vi filmtittere er til å bli servert ytre spenning og gjetting på gåter. 

Men når det utvendige dramaet er punktert fra starten, må vi heller søke en indre dramatikk. 
Dermed hviler det tungt på regissøren og den unge hovedrolleinnehaveren Trond Nilssen å skape en tolkning av pyromanen som fascinerer. 

Det synes jeg langt på vei lykkes. 
Nilssen greier å ikle seg en maske av uskyld og kjekk troverdighet der han hiver seg rundt for å hjelpe pappa brannsjefen med å rykke ut, først til en skogbrann, senere til avsidesliggende koier, låver og etter hvert boliger som står i full fyr. 

Skjoldbjærg pendler stadig mellom situasjoner der den tilsynelatende positive Dag framstår som brannkorpsets mest iherdige hjelper, til scener der selvsamme 20-åring kjører innbitt rundt på øde skogsveier i vårnatten for å finne neste mål å brenne ned. 
Nilssen lykkes i å veksle mellom det påtatt prektige i møte med bygdefolk og lensmann, og det kaldt beregnende uttrykket hver gang han pøser ut bensin og tenner sine fyrstikker. 
Snikende uhygge 

Slik oppstår en snikende uhygge. 
Ytre sett skapes den ved at regissøren lar oss se en rekke virkelige og skremmende branner som filmteamet faktisk tente. 
Men det mest ubehagelige er at vi tilskuere vet at Dags uskyld er falsk som bare fy. 

Den slags avstand – mellom vår innsikt og persongalleriets naive uvitenhet – er et effektivt fortellergrep som Skjoldbjærg dyrker til fulle for å skape indre spenning. 
Det vi forstår før alle i bygda ser det, er at Dag er den skoleflinke gutten som aldri har blitt populær blant kamerater og venninner. 
Episodene der han tror han har fått oppmerksomhet fra et par jevngamle jenter, er riktig godt iscenesatt. 

Slik vokser det fram et sårt portrett av en ensom ulv som er fylt av et umettelig, forskrudd, ja, sykt sug etter bekreftelse. 

Etter hvert øker den underliggende dramatikken da foreldrene til Dag, og trolig også lensmannen i bygda, fatter mistanke. 
Her tar Skjoldbjærg et godt grep ved å utdype den grufulle erkjennelsen til faren og moren, ikke med store utbrudd og fakter, men ved langsomt å åpne øynene deres: 
Pyromanen er vår Dag, brannsjefens egen sønn! 

Noe av det sterkeste og såreste er hvordan skuespillerne Per Frisch som faren, men i særdeleshet Liv Bernhoft Osa som moren kjemper med å ta sannheten – og skammen – innover seg. 
Vil de klare å overgi den ettersøkte gjerningsmannen til politiet og tape ansikt i bygda? 

Jeg stusset litt på den halvåpne slutten. 
Men som sagt, dette er ikke en krim, men et indre drama, laget for de lydhøre. 

Et intervju med regissør Erik Skjoldbjærg om filmen finner du her: 
",1
"Så familien har en mørk hemmelighet.Hva så? 

Et håpløst filmmanus og en irriterende hovedrollefigur gjør filmatiseringen av enda en Tatiana de Rosnay-bestseller til en gjespende likegyldig prøvelse. 

""En hemmelighet fra fortiden kan forandre alt for familien til Antoine Rey"". 

Slik presenteres ""Bumerang"" den andre filmen fra forfatteren som skrev romanen bak ""Saras nøkkel"" (2010). 
Den var av den krigshistorisk rørende sorten, og fikk et stort kinopublikum også i Norge. 
Så det er lov å ha positive forventninger til et nytt relasjonsdrama med hemmeligheter i fortiden fra hennes fantasi. 

Men her svikter totalt de Rosnays evne til å røre og engasjere. 
Etter kort tid med et forvirrende handlingsforløp, er nysgjerrigheten etter å få ta del i hemmeligheten forvitret. 

Besatt av konspirasjonsteorier 

Søskenparet Agathe og Antoine Rey har begge sitt å stri med når 30-årsdagen for deres mors drukningsdød nærmer seg. 
For å markere, oppsøker de barndomshjemmet der ulykken skjedde. 
Etter en tilfeldig bemerkning fra en gammel hushjelp får Antoine, av uforståelige årsaker, ferten av det han mener er en hemmelighet og konspirasjon i familien. 
Snart plager han livet av fire generasjoner familiemedlemmer med sine konspirasjonsteorier og amatørdetektiv-fakter. 

Så skjer en bilulykke. 
Så skjer det ting på kjærlighetsfronten. 
Kaoset er totalt, og ingenting er interessant. 

Antimagnet på engasjement 

Selv om Antoine ikke hadde vært en irriterende kverulant som gjør at man heller mot å sympatisere med dem som åpenbart skjuler noe om fortiden, hadde ""Bumerang"", vært en irrelevant film. 
Selv ikke gode, men tradisjonelle skuespillerprestasjoner og fin rollebesetning kan bøte på at hele rollegalleriet framstår med en kjølig distanse som virker som en antimagnet på både nysgjerrighet og engasjement. 

Javel, så denne familien har en mørk hemmelighet i fortiden. 
Så neste generasjon er ikke detaljinformert om alt som ble sagt og gjort i gamle dager. 
Hva så? 

Dette er tanken denne filmen vekker. 
",0
"Feelbad fra det kjipe arbeidsmarkedet
Føler du trang til å se en vond raseri— og avmaktsfremkallende feelbad-film, så er ""Markedets lov"" et godt valg. 
For den er både øyeåpnende viktig og glitrende laget. 

Tidstendensen er klar: 
""The Big Short"" skildret boliglånkollapsen i USA med ellevill humor, ""99 homes"" gjorde det med raseri. 
""Markedets lov"" skildrer et umenneskelig arbeidsmarked med usentimental realisme. 
Alle lykkes i å skildre syke samfunnssystemer gjennom innsikt og følelsesmessige opplevelser. 
Alle anklager det abstrakte ""markedet"", men gir ingen løsning. 

Dardenne-brødrene om arbeidsmarkedet: 

Grå håpløshet 

Med små glimt av tragikomikk følger vi arbeidsløse Thierry (Vincent Lindon) fra saksbehandler til saksbehandler. 
Jobbkurs, CV-flikking og økonomisk rådgivning fører ingensteds hen når ingen gidder å sette seg inn situasjonen og framtidsutsiktene hans. 
Økonomien og framtidsutsiktene blir etter hvert helsvart. 
Og når han endelig får jobb som sikkerhetsvakt i et supermarked, blir han selv en utøver av den nådeløse markedsmakten. 

Med håndholdt kamera, scener i lange tagninger og tette nærbilder følger vi Thierry fra prøvelse til prøvelse. 
Effekten er slående, og skyldes i stor grad Lindons fabelaktige nøktern-resignerte spill som en mann som vil mye, men som ikke passer helt inn i ""markedet"", som ikke er god nok for ""markedet"", og som innerst inne vet at det er han som må tilpasse seg. 

Filmen er krevende, med mye snakk og grå tristesse. 
Nøktern realisme lar tilskueren føle og synes selv. 
Et frådende raseri er nesten uunngåelig. 

Hvem er ""markedet""? 

Men hvem skal man rette raseriet mot? 
Hvem er ansvarlig for dette fæle ""markedet""? 

Alle aktørene her, fra arbeidsformidling, butikkledelse, utro ansatte og desperat arbeidsledige har litt rett, alle har et slags logisk motiv for det de gjør. 
Raseriet går over til en deprimerende avmaktsfølelse når du innser at det som mangler i markedsmakten er empati, omsorg og integritet. 
Markedet har skapt mennesker som må ofre dette fordi det kolliderer med nødvendigheten av å kare seg gjennom tilværelsen og passe på seg selv. 
Det er en hjerteskjærende innsikt. 
",1
"Michael Moore plukker blomster, overser ugresset
Mesteren i subjektiv vinkling er her igjen. 
I sin nye dokumentar stjeler Michael Moore de beste ideer fra Europa som mangler i USA. 

Har du sett et par Moore-dokumentarer før, kjenner du kjapt igjen hvor forenklende han banker inn politiske poenger. 

Nå var nok ringreven bedre for rundt 15 år siden. 
Han vant en Oscar-statuett i 2003 da han raljerte over USAs forhold til skytevåpen i ""Bowling for Columbine"". 
I Canada drepes 165 mennesker årlig av kuler i en befolkning på 30 millioner – i motsetning til 11.100 drepte blant 250 millioner amerikanere. 

Året etter fikk han Gullpalmen i Cannes (Tarantino var juryleder) for ""Fahrenheit 9/11"". 
Her beskyldte han president George W. Bush for å svindle til seg valgseieren i 2000 og stå for nært bin Laden-familien i forkant av terrorangrepet 11. september. 
Moore ville jage Bush ut av Det hvite hus (noe som jo ikke lyktes ved valget i 2004). 
""Et kraftfullt og lidenskapelig uttrykk for utagert patriotisme, krydret med humor og tynget av sorg"", skrev New York Times om ""Fahrenheit 9/11"". 

Min anmeldelse kan du lese her: 

Så kom hans langt svakere ""Sicko"" der han viste kynismen i det amerikanske helsevesen. 
Mye var morsomt og frekt, men også plattere enn før. 
Samtidig ble filmskaperen utsatt for sin egen medisin da to dokumentarister viste baksiden av Moore, som at han gjorde seg utilgjengelig for intervju og at de ble kastet på dør der samfunnsrefseren skulle tale. 

I 2009 forsøkte han seg på et superkomplisert emne. 
Men ""Kapitalisme – en kjærlighetshistorie"" ble rent tåpelig da han entret Wall Streets banker for å hente ut den 700 millioner dollar store redningspakken som han mente Bush-regjeringen stjal fra skattebetalerne. 

Anmeldelsen min finner du her: 

Den Moore som nå invaderer diverse utland på jakt etter gode velferdsordninger, er formmessig frekk som før, men likevel mildere i tonen. 
Visst ironiserer han over alt som ikke fungerer i USA. 
Men for ikke å gjøre sine landsmenn irriterte og uimottakelige, viser han at mange av ideene han finner i Europa, opprinnelig ble tenkt ut av liberale amerikanere.Han innrømmer at han plukker blomster og overser ugresset. 
I Italia planter Moore det amerikanske flagget hos et ektepar som forteller om all ferien de får betalt av arbeidsgiveren. 
Ikke et ord om ungdomsarbeidsledigheten i Sør-Europa. 
I Tyskland forbauses han over at det i en blyantfabrikk er vinduer som gir lys, og at arbeiderne kan ta kaffepause selv om de bare jobber 36 timer i uka. 
Bare så vidt antyder han at fagforeningene må kjempe for etablerte rettigheter i et hardere europeisk arbeidsmarked. 

I Frankrike får han sjokk over 4-rettersmiddagen til barna i en offentlig skole i et arbeiderklassestrøk. 
I Finland lærer han at elevene blir skoleflinke av å slippe lekser for å få tid til å leke. 
I Slovenia er høyere utdannelse gratis slik at gjeldstyngede amerikanske studenter flykter dit. 
På Island er bankmennene bak finanskrisen dømt til lange fengselsstraffer, noe som aldri skjedde i USA. 

Sterkest fra Norge 

For nordmenn er det underholdende å se Moore invadere Bastøya fengsel der innsatte vandrer fritt omkring. 
I Halden høysikkerhetsfengsel viser drapsdømte ham ganske andre soningsforhold enn i amerikanske anstalter. 
I kjent stil kryssklipper Moore til bilder av fengselsvoktere i USA som banker opp svarte fanger. 

Sterkest er scenen der Moore spør Trond Blattmann, far til 17 år gamle Torjus som ble drept på Utøya, om han ønsker å hevne seg. 
— Nei, svarer faren, igjen og igjen. 
Slik kan Moore melde hjem at massemorderen fikk 21 års fengsel med forvaring, akkompagnert av en hilsen fra portugisiske politimenn om å vise respekt for menneskeverdet og avstå fra dødsstraff. 

Visst kan Moore kritiseres for subjektiv popularisering og for å ta opp for mange emner slik at dokumentaren tidvis kjennes for lang. 

Men det forsonende med ""Where to invade next"" er den optimistiske tonen rabulisten ender i idet han skjenker USA en bukett med vakre ideer. 
Det gjenstår å se om den som tar over etter Obama, vil ta imot blomstene. 
",1
"Fantastisk og skummel Jungelbok
Det er knapt til å tro hvordan trollmennene ved datamaskinen maner fram ville dyr og et menneskebarn i Indias jungel. 
""Jungelboken"" er blitt et imponerende filmeventyr. 

Ja, jeg vet at alt er juks og fanteri. 
De fleste scenene er tatt opp i studio i Los Angeles der datateknikere har brukt bilder av dyrebevegelser kombinert med computeranimasjon. 

Likefullt ser det så virkelig ut. 
Det føles som vi er midt i den indiske Seeonee-jungelen, farlig nær tigeren Shere Khan, den snille bjørnen Baloo og den svarte panteren Bagheera med de gulglitrende øynene. 
Slåsskampene mellom villdyrene er imponerende og minner om scenen mellom bjørn og pelsjeger i ""The Revenant"". 
Obs – her er mye skummelt som kan sette en støkk i lettskremte barn. 

Mowgli levendegjøres av en herlig barneskuespiller, Neel Sethi, en indisk-amerikansk 11-åring fra New York. 
Det ser ut som han ikke har gjort annet i livet enn å løpe rundt i jungelen og svinge seg i lianene. 
At guttungen har spilt mot pappdyr under opptak, merker du ikke. 
Regissør Jon Favreau får ham til å vise et spekter av følelser og iscenesetter muntre og actonfylte hendelser i fin balanse. 

Egentlig kjennes det unødvendig med et par innflettede sanger, men okeida, det skaper hvilepauser fra all dramatikken og minner om diktene som forfatter Rudyard Kipling la inn mellom jungelfortellingene sine. 
Flokkens styrke 

I denne filmversjonen dropper manusforfatteren å la Mowgli komme nær sin egen art. 
I stedet handler det om å la gutten erkjenne at han ikke er en ekte ulvunge, men et menneske som trenger hjelpere hvis han skal overleve i jungelen. 
Slik bankes et Per Fugelli-lignende motto inn: 
""Flokkens styrke er ulven, ulvens styrke er flokken."" 

Voksne tilskuere får en bonus ved å gjenkjenne skuespillerstemmene til Christopher Walken (apekongen Louie) og Scarlett Johansson (slangen Kaa) med flere. 
Så kom dere på kino, barnefamilier! 
",1
"Formelpreget grøsser ødelegger for seg selv
""The Boy"" kunne vært en klisjépreget, men helt grei grøsser. 
Dessverre havarerer den i avslutningen. 

Vi er nok mange som synes at porselensdukker er creepy greier, og det er mye som tyder på at dette er noe Hollywood skal ha skylda for. 
I William Brent Bells ""The Boy"" er også gutten i tittelen laget av blek porselen. 
Eller er han? 

Den unge, amerikanske kvinnen Greta, godt spilt av Lauren Cohan, tar seg jobb som barnepike på et øde, pompøst, britisk gods. 

Overraskelsen er stor da det eldre paret som hyrer henne presenterer sin sønn, Brahms, som viser seg å være like levende som en gjennomsnittlig Barbie. 
Foreldrene behandler dukken i fullt alvor, og avleverer en liste over vedkommendes preferanser og et omfattende sett husregler, før de skynder seg av gårde på ferie. 

Innimellom kommer den sjarmerende fyren fra den lokale landhandelen innom med forsyninger og gradvise forklaringer på hvorfor huseierne holder seg med denne dukken, men Greta er stort sett alene i huset. 
Det vil si, sammen med unge Brahms. 

Ved hjelp av klassiske virkemidler som plutselige høye lyder og brå skifter i bildene, knirkende gulv og en dukke som tilsynelatende flytter seg for egen maskin, etableres den nifse stemningen som har lurt i bakgrunnen helt fra starten. 
Men i stedet for å la noen spørsmål stå ubesvart og utforske hovedpersonens (mulige) begynnende galskap, brukes den siste halvtimen av filmen til en iherdig samling av tråder, noe som gjør at fortellingen mister det lille den hadde av sjarm og stilsikkerhet. 

Det fører også til at filmen, som i utgangspunktet hadde en slags troverdighet innenfor sine egne premisser, bare framstår som en eneste lang logisk brist. 
",0
"Når islam splitter en fransk familie
Nå kommer filmene om vestlige barn som omvender seg til islam – til foreldrenes store fortvilelse. 

På filmfestivalen i Berlin i vinter viste man ""Veien til Istanbul"" , en film om en belgisk mor som setter av gårde til Tyrkia for å prøve å dra inn i Syria og lete etter sin tenåringdatter som har omvendt seg til islam og blitt med i IS. 
Det går jo ikke så godt. 

Nå kommer altså filmene som tematiserer at vestlige tenåringer forelsker seg i unge muslimer og bryter radikalt med sin egen bakgrunn. 

Cowboys i Frankrike 

Ukas kinopremiere om emnet har den litt forvirrende originaltittelen ""Cowboys"" . 
Men selv om dramaet starter med en lykkelig familie som utfolder seg på noe som ligner en countryfestival i USA, er vi solid plantet i landskapet til franske storfebønder. 
De kler seg i cowboyklær og digger line-dance og countrymusikk. 

Parallellene i de to filmene er åpenbare: 
En tenåringsdatter forsvinner plutselig med en muslimsk kjæreste som familien knapt har visst om. 
De få livstegnene som jentene gir etter å ha stukket hjemmefra for godt, er en beskjed til foreldrene om å holde seg unna og vise respekt for valget som er tatt. 

For øvrig avstår filmskaperne fra å ta den forsvunnes perspektiv, men skildrer i stedet fortvilelsen hos den gjenværende familien. 
Det er temmelig lettvint, for dermed har vi intet vindu inn i den ""andre"" kulturen, ingen stemme som kan forklare hvorfor en vestlig jente lar seg fascinere, enn si hvordan hun faktisk får det i sitt nye, tilslørede liv. 

Far og lillebrors jakt 

Den norske tittelen på ""Cowboys"" – ""Min datter, min søster"" – signaliserer at målet er å vise hvordan jentas far og lillebror bruker år av livet sitt på å lete etter henne i diverse europeiske land, men også i Jemen og Pakistan. 

Først likte jeg Thomas Bidegains manus og regi riktig godt, men etter hvert finner han på ting som gjør meg skikkelig ambivalent. 
Han lykkes i å fortelle uforutsigbart slik at du må fylle i biter. 
Snart regner du ut at måneder og år har gått – 16-årige Kelly forsvinner allerede i 1994 – og at letingen blir en slik besettelse for far at det går på nervene til mor og ødelegger forholdet dem imellom.Under gnurer spørsmålet: 
Hva vil det si at foreldre skal respektere en ungdom – skal de bare gi slipp på henne og glemme henne for all ettertid? 
Skal de aldri få se sine barnebarn? 

Filmens første del preges av spillet til François Damiens som levendegjør desperasjonen til faren på en høyst troverdig måte. 
Men midtveis bestemmer Bidegain seg for å la Kellys etter hvert voksne bror dra til Pakistan og lete videre på egen hånd. 
Verden er nå preget av krigen mot terror etter 11. september 2001 og kløften mellom muslimsk-asiatisk og vestlig sivilisasjon. 

Her glipper det stadig for regissøren. 
John C. Reilly dukker opp som en slesk CIA-agent, og Kellys bror involveres i dramatiske, voldelige hendelser som ikke skal røpes, men som snart mister sin troverdighet. 

Frukten av all dramatikken ender som en velment, men høyst merkelig allianse mellom øst og vest, for å si det kryptisk. 

Tatt i beste mening kan ""Min datter, min søster"" tolkes som uttrykk for hvor umulig det er fra et sekulært, vestlig perspektiv å fatte hva et muslimsk (familie)liv kan lokke med. 
Fortolket på verste vis bekrefter Bidegain alle våre fordommer om at muslimske menn er voldelige og behandler konene sine dårlig. 
Det hadde vært bedre om Østens kvinner giftet seg i Europa, kastet sløret og kledde seg i cowboy-støvler. 

Jo da, her kan dere få dere en frisk diskusjon i etterkant. 

Fredag er det også kinopremiere på den utsøkte thrilleren ""Den franske forbindelsen"" . 
Anmeldelsen finner du her: 
",0
"Fantastisk fransk thriller
Husker du Robert de Niro og Al Pacino i ""Heat""? 
Her kommer en fransk parallell: 
Maktkampen mellom mafiabossen i Marseille og dommeren som vil knekke hans narkokartell. 

En minneverdig scene i ""Heat"" er da politietterforskeren (Pacino) og bankraneren (De Niro) samtaler respektfullt, til tross for at den ene jager den andre. 

På samme vis, med spektakulær utsikt fra klippene ved Marseille, møtes gudfaren over byens narkokartell og dommeren som jager smuglerligaen. 
Det er en storslagen scene, regissert av Cedric Jimenez slik at begge aktører får nærmest lik verdi. 

Den franske forbindelsen 

Det betyr ikke at regissøren er på parti med skurkene i denne sanne historien fra seint 1970-tall: 
En italiensk-korsikansk-fransk bande, godt hjulpet av korrupte politifolk, organiserte Den franske forbindelsen. 
Den besto i et nettverk som bearbeidet opium fra Tyrkia til rent heroin i Marseille og smuglet stoffet videre til USA. 
(I ""Brennpunkt New York"" med Gene Hackman og Roy Scheider (1971) jakter de på denne smuglerruten.) 

Nå ses det hele fra fransk side fra 1975 til -81 da dommer Pierre Michel blir besatt av å slå ned banden og ta gudfaren, Gaëtan Zampa. 
De to skikkelsene spilles eminent av Jean Dujardin og Gilles Lellouche og iscenesettes ikke bare i febril jobbaktivitet, men også i familiesfæren. 
Begge vil være kjærlige familiefedre som prøver å hindre at den livsfarlige jakten (for dommeren) og det brutale arbeidet (for mafiabossen) ikke rammer eller smitter over på kone og barn. 
Utsøkt i alle ledd 

Når filmen er blitt så durabelig god, skyldes det at 1970-tallskoloritten er så selvfølgelig til stede. 
Samtidig beveger kamera seg på en moderne, heftig måte som øker spenningen, parallelt med at utmerkede skuespillere og et utsøkt manus driver fram handlingen gjennom nådeløse henrettelser, pinlige avsløringer og et siste tragisk utfall. 

Løp og se. 

""Min datter, min søster"" har også kinopremiere fredag. 
Her finner du anmeldelsen: 
",1
"Filmen om Eddie the Eagle er gull!
""Eddie the Eagle"" er skreddersydd for å gi rørende godfølelse, håp og glis i kinosalen. 
Og budskapet treffer like godt som livshistorien til tidenes modigste taper. 

Vi som husker OL i Calgary i 1988, da Norge kom hjem uten gull i bagasjen, vet godt hvem Eddie the Eagle er. 
Den nærsynte, lett overvektige briten, som på finurlig vis kvalifiserte seg til å delta i skihopp. 
Og som sammen med jamaicanerne som deltok i bob (sett i filmen ""Kalde rumper"" i 1993) sjarmerte hele verden med sin ""ekte"" olympiske ånd. 

Ja, for vi vet jo alle at intensjonen bak OL er at ""det viktigste er å delta"" og at ""det er ikke seieren, men kampen som er det viktigste"", ikke sant? 

Ikke akkurat sannheten 

Siden skihopp angår bare nordmenn, østerrikere og finner, er både historien og sannheten om Michael ""Eddie"" Edwards tøyd ganske så langt når den skal fortelles til andre enn spesielt interesserte. 
En alkoholisert og fiktiv trener (Hugh Jackman), og en vinkling mål om å gi mest mulig rørende engasjement. 

Helt ok, det. 
Denne snodige fyren med dårlige knær og en drøm om å være med i OL er verd en film. 
Ikke minst på grunn av særheten, motet og evnen til aldri å gi opp – uansett hvor mye folk lo av ham og kalte ham tulling og taper. 

Tøffe skihoppbilder 

Komediesjangeren er naturlig for historien om verdens verste skihopper, men heldigvis har ikke regissør og manusforfatterne trukket komikken for langt. 
For filmen, i utgangspunktet en klassisk underdog-historie, er formidlet med en nesten perfekt miks av rørende og morsom, alvorlig og tankevekkende. 
Med skihoppbilder i uvante vinkler som spektakulært krydder. 
Og fløtepus Taron Egerton i en troverdig rolleprestasjon som Eddie. 

Og sannelig – midt i humoren og nesten-sentimentaliteten – greier ""Eddie the Eagle"" også å komme med et tankevekkende, lite spark til eliteidretten med sine strømlinjeformede treningsopplegg og fete sponsorinntekter. 
For eksempel gjennom et velfødd og arrogant norsk skihopplandslag, med flere nordmenn på rollelisten. 
Herlig bare det! 
",1
"Alle mot alle mot alle
Det blir kaos når Batman slåss mot Superman slåss mot Lex Luthor slåss mot politikere slåss mot Superman slåss mot Batman slåss mot en helt ny fiende. 
Kaotisk, men underholdende. 

Regissør Zack Snyder prøver på blekksprutvis å spille monopol, vri åtter og gnav samtidig, for her er det mye å holde orden på. 
Batman mot Lex Luthor, Superman mot Lex, Batman mot Superman, Superman mot Kongressen, Lois Lane mot politikken, Bruce Wayne mot røkla. 
Historien er, som de sier på Jæren, all over the place. 
Den første timen en mer enn en anelse tidtrøyte av plotpresentasjon og forberedelser til det haraballet vi alle vet kommer. 

Batman og Superman driver altså med sitt, men denne ""v""-en i tittelen røper naturligvis at de to spradebassene havner i klinsj. 
Og for å røpe litt mer: 
Det blir heseblesende – og mer komplisert. 

Ben Afflecks er ingen katastrofe som Batman, men han mangler litt stil som Bruce og litt punch når drakten kommer på. 
Henry Cavills Superman er også ok, gammaldags og litt forsiktig. 
Jesse Eisenberg, han som fant opp Facebook, har fått den etterwirkolaske oppgaven å spille Gale-Lex, og hver gang han dukker opp på skjermen sniker det seg inn en tanke om at Heat Ledgers Joker-tolkning har gjort det nesten umulig for andre å spille gal i superheltfilmer. 
Eisenberg slåss med oppgaven, men han strekker ikke helt til. 

Mens konfliktene og forsøk på draaaama fyker i alle retninger, er filmens underholdningskjerne aldri langt unna. 
Det er heller ikke de store spørsmålene som alltid ligger under tjukke lag av stilige eksplosjoner, fiffige transportmidler og andre ting som holder effektfolka økonomisk flytende. 
Trenger verden (super)helter? 
I så fall, hvilken? 
En vanlig fyr som kan dø, men som er en av oss, eller en udødelig type som tar alle valgene sjøl? 
I kaoset haster selvsagt Lois Lane rundt med journalistisk intuisjon og tilløp til dådyrøyne og blir vekselvis redda og noterer i skinnblokka si. 
Laurence Fishburne blir sløst bort som redaktør som snakker i overskrifter og henter papiraviser i trykkeriet, mens Jeremy Irons er velsigna syrlig og fornuftig som Alfred, Batmans buitler slæsj våpensmed. 

Snyder klarer også å skvise inn en solid dose sentimentalitet og akkurat nok ""what is democracy?""-tale til å fôre skoleoppgaver med ambisjoner om å finne ut at jo, dette er voldsomt relevant for oss i dag. 
Det er kaotisk, men det blir ganske underholdende, friskt og voldsomt etter hvert, når superheltingen virkelig kikker inn. 
Tross en hulterbultersk fortelling, actiondelene er så formidable at fansen vil bli begeistra. 
",1
"Større, fetere, dummere
Det er veldig vanskelig å finne en eneste grunn til å bruke halvannen time på denne komplett meningsløse filmen. 

Av alle idiotiske oppfølger-ideer, må denne være blant de aller mest lavpannede. 
For å få tittelen til å gi mening, har man konstruert en konflikt og løsning som er så hinsides at man skulle tro ideen hadde oppstått på et spesielt fuktig nachspiel: 
Bestemor og bestefar Portokalos oppdager at vielsesattesten deres ikke er signert, så da må de jo gifte seg på nytt, til tross for at de har 50 års ekteskapslignende samliv bak seg. 

Det har gått 14 år siden vi stiftet bekjentskap med den parodiske familien Portokalos for første gang. 
Toula (Nia Vardalog) og Ian (John Corbett) er godt gift og har en tenåringsdatter som Toula og resten av den greske slekten gjør sitt beste for å ydmyke offentlig. 
Alle er voldsomt redde for at hun skal flytte til en annen by for å studere. 
Parallelt med denne trivielle historien får vi følge bestemors bryllupsforberedelser. 
Handlingen er med andre ord syltynn, og fungerer mest som et slags rammeverk for at de ulike medlemmene av denne outrerte slekta skal få overspille og levere fra seg hjelpeløse replikker. 
Kort oppsummert handler filmen i all hovedsak om folk som hyler, rykker teatralsk til og løper som hodeløse høns i hver sin retning fordi en eller annen har kommet på at de har fått det voldsomt travelt med å rekke et eller annet komplett meningsløst. 
Det er som å se på øvingen til et middelmådig ungdomsskoleteater som skal framføre en farse de har forfattet selv. 

Det minste man bør kunne kreve av en komedie, er at den får oss til å le. 
Det skjedde ikke en eneste gang i løpet av dette makkverket. 
",0
"Hollywoods ulidelige letthet
Terrence Malick laget den strålende ""The Tree of Life"", men var skrekkelig i ""To the Wonder"". 
Nå havner han midt imellom. 

Obs, dette er en regissør som ikke forteller filmhistorier på vanlig vis. 
Ligg unna hvis du ikke tåler et meditativt uttrykk med hviskende voice over. 

Malick er en dristig estetiker som vant Gullpalmen i 2011 for det storslåtte eposet «The tree of life». 
Men to år senere i «To the Wonder» ble estetikken hans verste fiende og la en ugjennomsiktig glasur over de dype tankene. 
Det nærmet seg parodien da skuespillerne Ben Affleck og Olga Kurylenko gikk ordløse og lengtende rundt i rollene som forelsket par. 

Bale vandrer rundt 

Nå vandrer Rick (Christian Bale) taus omkring i Hollywood for å finne meningen med livet og kvinnene han har elsket. 
Skal du få utbytte av filmen, må du la bildene virke på deg og prøve å føye dem sammen som brikker i et puslespill. 

Regissøren har fordelt stoffet på 8 kapitler med overskrifter fra en tarot-kortstokk, spillet som hevder å romme hemmelighetene som forklarer universet. 
Men som utenforstående, opplever jeg ikke at titler som ""Den hengte mannen"", ""Eremitten"" og ""Yppersteprestinnen"" øker innsikten. 

Da er det lettere å se at festene som Rick gjester i Los Angeles og Las Vegas, ikke gir svar på de dype gåter og eksistensielle spørsmål som vokser fram i ham: 
Hvor gikk jeg feil? 
Hvem er du? 
Natur vs. kultur 

Malicks gjennomførte filmspråk med bilder av skyer, trær, fjell og brusende bølger – altså natur – blir effektivt kontrastert til storbyens overklassekultur med innestengte badebasseng, strøkne leiligheter, glatte kontorbygg, skyskrapere og motorveier. 

""En gang var sjelen perfekt og hadde vinger til å kunne fly inn i himmelen"", sier en gudelignende stemme. 
Malick skal ha ros for å ripe i den uutholdelige overflaten i underholdnings— og filmindustrien. 
Men jeg skulle ønske han igjen hadde skrevet et manus der det eksistensielle trer fram i en mer håndfast fortelling. 

Anmeldelsen av Malicks ""To the Wonder"" finner du her: 

Anmeldelsen av Malicks ""The Tree of Life"" er her: 
",0
"Hylmorsom metalsplatterfest
Blod, gørr og sjangerklisjeer er det mer enn nok av, men i ""Deathgasm"" er alt pakket inn i hysterisk og treffende humor på fullt alvor. 

Sjangerblandinger som går fra den ene ytterligheten til den andre, er ofte risikosport der resultatet lander dvaskt på midten. 
Men i den smale ""Deathgasm"" viser den debuterende regissøren Jason Lei Howden hvordan det kan gjøres med stil om du tar alle de involverte sjangerne på alvor, og lar komedien være nerven. 
""Deathgasm"" er laget for små mange slags kulter og ""menigheter"": elskere av splatter, zombie, gore, metal, rollespill og liknende nerdejuice får alle sitt i rikelige mengder. 
Og i god ""Shaun of the dead""-tradisjon, filmens viktigste inspirasjonskilde, er det humoren som fenger mest. 

Konstant humortemperatur 

Selv når filmen midtveis drastisk endrer karakter fra tradisjonelt high school— og nerdedrama med innlagt tenåringsromantikk til et gørrete blodbad uten like, greier Howden å holde humortemperaturen konstant og i samme tone: finstemte absurditeter av gjenkjennelige hendelser og et hylende morsomt gravalvor. 
Kjennskap til de forskjellige sjangernes mytologi gir minst et ekstra humorlag. 

Historien om metalbandet Deathgasm begynner med Brodie, et sosialt utskudd i et hav av cheerleadere og sportshelter på ny high school, og i et slags fosterhjem hos sin kristenkonservative onkel. 

I den lokale platesjappa treffer han en dag en felles svartkledd og langhåret, Zakk. 
Etter at de har startet Deathgasm og mesket seg med metalmyter om et felles favorittband, kommer de over noen mystiske noteark, med tekst på latin. 

Norske metalband 

Ikke ante jo de at de påkaller dødsguden Aeloth ved å spille notene, og at hele universet blir truet når både klassekamerater og familiemedlemmer blir besatt av demoner og blir til psykotiske mordere. 

Det er bare å gi seg over, og tåle både klisjeer og gjentakelser, for øvrig krydret med musikk av norske band som Emperor og The Wretched End. 
",1
"PandabamsenPo imponerer igjen 

Det blir både spennende, morsomt, rørende og vakkert når den uimotståelige kosebamsen 
Po igjen må redde verden fra en ond og farlig skurk. 

Åtte år har gått siden den første Kung Fu Panda-filmen bergtok all verdens barn og voksne med sin herlige pandahelt 
Po og nydelige animasjon. 
I den tredje langfilmen om dragekrigeren Po, medkrigerne de Fantastiske Fem og adoptivfaren Mr. Ping er det kinesiske universet veletablert og gjenkjennelig. 
De forseggjorte detaljene i bakgrunnen, de nydelige landskapene, kameraets luftige sveip og den kinesiske folkloren er ikke noe nytt. 
Men likevel fortsetter Kung Fu Panda-franchisen å fascinere. 

Les anmeldelsen av Kung Fu Panda 2: 

Godslige, modige 
Po 

Og det er ikke tvil om årsaken til det: selveste Po, denne godslige, klønete men modige og rettferdighetssøkende pandaen som er adoptert av en and og som i hver film streber etter å nå et nytt nivå av selvutvikling. 
Ikke rart at han igjen får dominere handlingen nesten totalt. 

Treeren fortsetter som de foregående filmene, med spektakulær og ikke så lite voldelige actionscener til å være barnefilm, og en ny superskurk som truer verdens eksistens. 
For å hamle opp med denne nye trusselen, den onde krigeren Kai, som er kommet fra åndeverdenen for å stjele kraften fra all verdens kung fu-mestere, må 
Po denne gangen gjennom et helt nytt treningsprogram: han må lære seg å være en panda. 

Rullende pandahær 

Så godt da, at den biologiske pappaen hans dukker opp, og tar 
Po med til en paradisk pandalandsby der dagene er fylt av lek, melboller, rulling og slumring. 
Helt til trusselen fra den onde Kai kommer for nær: da må 
Po selv trå til som trener for en hær av lubne, kosete pandaer som blir nødt til å bidra til verdensfreden. 

Dagens seksårige kinogjengere var ikke en gang født da den første Kung Fu Panda-filmen gikk på kino. 
Men heldigvis er det ingen forutsetning å ha sett de to første filmene for å få fullt utbytte av treeren. 

Settes opp både i 2D og 3D, og med norsk og engelsk tale. 
",1
"Bibelfilm om den oppstandne skusler bort mulighetene
1950— og 60-tallet var de store bibelfilmenes tid. 
Årets påskefilm gir knapt noe nytt perspektiv og ender i det søtladne. 

Hva skal man mene om bibelfilmer nesten 2000 år siden fortellingene om Jesus utspant seg i Galilea og Jerusalem? 
Iallfall at det ikke er nok – dersom filmen skal nå utover de trygt troende – å gjenfortelle episoder fra evangeliene og smøre det inn med følelsesladet musikk. 

Skal et bibeldrama røre i 2016, må man bruke antydningens kunst. 
Overtydelige fakter preller av på tilskuere som ber om å få tenke selv, i møte med et grunnpremiss i en av de store verdensreligionene. 

Det starter så løfterikt. 
Regissør Kevin Reynolds (""Waterworld"", ""Robin Hood – tyvenes prins"") og hans medmanusforfattere velger å se den forunderlige påskefortellingen med friske øyne, gjennom den romerske hærføreren Clavio (Joseph Fiennes). 

Det er et utmerket grep å ta tak i en fyr som er vant til å vasse i død, illustrert ved at han lar sin legion meie ned en gruppe jødiske opprørere. 

Snart er han på plass i Jerusalem der de tre korsfestede ennå henger på Golgata. 
Clavio beordres av en nervøs Pilatus (utmerket spilt av Peter Firth) til å slå ned på ethvert rykte om en kommende oppstandelse fra de døde. 

Altså, hærføreren som er sliten av fordervelse, skal hindre Jesu tilhengere i å stjele liket for at de skal kunne påstå at mannen har stått opp igjen. 

Heldigvis har regissøren fingerspissfølelse nok til bare å antyde det ubegripelige oppstandelsesøyeblikket visuelt ved hjelp av en begynnende soloppgang søndag morgen. 
At gravsteinen skal ha blitt rullet til side og Jesus vekket til live igjen ved guddommelig inngripen, kan selvfølgelig ikke vises i et realistisk formspråk. 

Å snakke om den sjokkerende hendelsen, derimot, fungerer. 
Filmens beste scene er da en romersk vakt forteller Clavio hva som skjedde den natten. 
Skuespilleren, som jeg ikke finner navnet på, formidler på utsøkt vis hvor ufattelig det hele var. 

Nettopp Clavios kjennskap til død og stinkende forråtnelse gjør ham interessant i møte med premisset om at den korsfestede Jesus skulle ha blitt levende igjen. 
Tenk om filmen hadde knyttet an til hvordan mennesker kjemper mot drap og destruksjon i dagens verden og spunnet tråder til det freds— og livsbudskapet Messias forkynte? 

I stedet ramler filmen inn i de ferdige svars pekefingerpedagogikk. 
Det hele sauses inn i musikk som vil styre hvordan vi skal føle da Clavio hopper av for å følge den oppstandne og hans mannlige disippelflokk til Galilea. 
Kvinnene, som i Bibelen spiller en så uhørt rolle som vitner til oppstandelsen, har regissøren glemt igjen i Jerusalem.Den stakkars hovedrolleinnehaveren Joseph Fiennes reduseres til en grublende mann som kikker forundret på en snilt utseende Jesus (spilt av brunøyde Cliff Curtis fra New Zealand) og hans glade læresveiner, uten at det skapes scener som rører meg noe sted. 

Filmens siste halvdel framstår som en gammeldags flanellografoppvisning av hendelser ved noe som skal se ut som Genesaretsjøen, men slett ikke gjør det. 
Disiplenes fisketur er filmet i Middelhavet der sola går ned i bølger i vest og opp sjøen i øst, uten tanke på at Golanhøyden og andre fjell gjør slike bilder umulige. 
Akk. 

Så glipper antydningens kunst fullstendig for Reynolds idet han skal skildre Kristi himmelfart og lar Jesus gå mot en kolossal, glorielignende solskive. 
Det får meg til å frykte at bibelfilmer med Jesus fra den gang da ikke lenger kan lages godt. 

Få heller tak i «Jesus fra Montreal» av Denys Arcand, en sterk film om kanadiske skuespillere som setter opp et pasjonspill, og så begynner historiens konflikter å speile seg i virkeligheten. 
Lothaire Bluteau spilte Jesus i en tolkning man ikke glemmer. 
",0
"Ungdom i spennende kamp for sannheten
Den første ""Divergent""-filmen nådde ikke nivået til ""Dødslekene"", men nr. 3-filmen har løftet seg mange hakk. 

""Divergent""-serien bygger på en fantasy-trilogi av Veronica Roth som har solgt godt hos tenåringer. 
I første film (2014) ble vi kjent med et noe pussig grunnpremiss: 
I en ukjent framtid blir Chicagos innbyggere plassert inn i én av fem fraksjoner ut ifra persontype. 
Man er enten uselvisk, fredelig, ærlig, modig eller intelligent. 
Kombinasjoner tåles ikke – da er de avvikere, divergents. 

Men hovedpersonen Beatrice, «Tris», innså at hun har flere sider i sin personlighet. 
Hun flyttet fra sine foreldres fraksjon – de Uselviske – for å gå inn i en gjeng med Fryktløse avvikere. 
Der ble hun kjæreste med gruppas leder, Four. 
En toppleder for de Intellektuelle, Jeanine, utviklet seg parallelt til en skikkelig diktator (Kate Winslet). 

En gjeng bryter ut 

I nr. 2-filmen, ""Insurgent"", slåss heltene drabelig i krigslignende tilstander. 
Nå i 3. film, ""Allegient"", er Jeanine død, men etterfølgerne hennes begynner å henrette motstandere. 

Kommer man uforberedt inn i dette fantasy-universet, virker det forvirrende. 
Men da regissør Robert Schwentke omsider får befridd seks av ungdommene, inkludert Tris' bror Caleb fra de Intellektuelle, er det lett å hekte seg på. 
Gjengen vil bryte ut av Chicago og utforske hva som finnes på utsiden av en gigantisk bymur.Her kommer de første spektakulære scenene da de seks, hengende i liner, springer loddrett oppover murveggen som var de ballettdansere. 
Supertøft! 

Den skremmende oppdagelsen av at verden utenfor er en rødglinsende ødemark der det drypper blod fra himmelen, er ubehagelig. 
Nytt visuelt snop triller ut av datagrafikernes godtepose idet de Fryktløse svøpes inn i plasmabobler som beskytter dem mot luftforurensingen. 
Snart bringes de til Byrået for genetisk velferd, drevet av den tilsynelatende idealisten David (godt spilt av Jeff Daniels). 
Dusjscenene der Tris og Four renses for slagg og blod, får brent klærne og kledd seg opp i nytt, helhvitt tøy, er stilige. 
Men de gir også et urovekkende frampek om ambisjonene til byråets hersker. 

Typisk for ungdomsserier av dette slaget er det dystopiske der onde, diktatoriske krefter får overtaket og skaper et skrekksamfunn. 
Personene settes på moralske prøver slik at noen velger det onde og noen det gode, gjerne etter først å ha bommet kraftig. 
Så også her idet Tris, Four, Caleb og Peter takler utfordringene på høyst ulikt vis, jeg røper ikke hvordan. 
Konflikten utvikles til et visuelt høydepunkt da Byrået setter alt inn på å slette hukommelsen til Chicagos innbyggere ved hjelp av et giftigrødt serum. 
De unge skuespillerne Shailene Woodley, Theo James, Ansel Elgort og Miles Teller er blitt varme i trøya og likandes å følge. 

Noen, men ikke alle, havner på riktig side i kampen for å skape én by der de fem fraksjonene ikke lenger slåss mot hverandre. 
Dermed er det nok motsetninger igjen til å fylle en fjerde film, ""Ascendent"", som er ventet til neste år. 

Anmeldelsen av den første Divergent-filmen finner du her: 

Anmeldelsene av de fire ""Dødslekene""-filmene (Hunger Games) kan du også lese: 
",1
"Lang bagatell fra sexy Italia-ferie
Det blir mye melodrama, men ikke nok uhygge når et ferierende par får uventet besøk fra en eks-elsker og hans forførende datter i den altfor lange ""The Big Splash"". 

Hvordan idyll kan pulveriseres av ulmende seksualitet i menneskelig samspill. 
Hvordan det vi sier — og det vi velger ikke å si - kan få en flau vind til å vokse til orkans styrke. 
Akkurat det forsøker den italienske regissøren Luca Guadagnio å skildre i ny-innspillingen av franske ""La Piscine"" (1969). 
Når han ikke lykkes helt i det, er det fordi han ofret for mye av det dunkle, dyriske til fordel for det skjønne, sexy. 

Mørk x-faktor 

Rockestjernen Marianne har operert stemmebåndene, og tilbringer sin stumme rekonvalesens på en idyllisk italiensk øy med filmskaperkjæresten Paul. 
Helt uanmeldt dukker Mariannes eks Harry opp, med sin nyoppdagede unge datter på slep. 
Den late kultivert overflateidyll Paul og Marianne har nytt hittil, blir raskt røsket opp i av Harrys maniske oppførsel. 
Etter hvert skaper begge gjestenes nærvær både intriger, begjær og en ulmende følelse av det finnes en mørk og farlig x-faktor under den høflige overflaten. 
Ingen av de fire som deltar i kammerspillet vekker vår sympati, noe som øker uhyggen. 
Og svømmebassenget ved det idylliske sommerhuset blir raskt senteret for både ""naturlig"", europeisk nakenhet, flørt, sjalusi og forbrytelser. 

Alienrockestjerne 

Tilda Swinton som en Bowie-aktig androgyn alienrockestjerne? 
Hvorfor ikke. 
Det funker faktisk fint i all sin absurditet, og kjendisstatusens fordeler blir også et tema. 
Swinton fascinererer som vanlig, men det er Ralph Fiennes' latente komiker som maniske Harry som tar størst plass, og som dermed demper den stemningen som filmen streber etter. 
Dakota Johnson som Harrys datter Pen fungerer derimot flott som lavmælt, gåtefull intrigemaker. 

Men ""A bigger splash"" blir aldri mer enn en bagatell. 
Velspilt er den, og full av vakre mennesker og landskaper. 
Men den essensielle uhyggen ulmer litt for sakte og litt for lenge. 
Og hvor ble det av e vulkanske følelsene under overflaten? 
",1
"Umulig kjærlighet på 1950-tallet
I 1952 ble romanen om et lesbisk forhold gitt ut under pseudonym og med merkelappen ""kjærlighet som samfunnet forbyr"". 
Nå er Patricias Highsmiths drama filmatisert. 

I 1952 utkom ""The Price of Salt"" signert forfatternavnet Claire Morgan. 
Det var altfor kontroversielt for Highsmith å tilstå at hun hadde skrevet om en gift overklassekvinne og en ung butikkdame som forelsker seg i hverandre og innleder et intimt forhold. 

Først i 1990 kom boka på ny under tittelen ""Carol"" og med Highsmith som forfatter. 

Nå spiller dyktige Cate Blanchett den sofistikerte, pelskledde Carol, en kvinne som er dypt ulykkelig i sitt ekteskap, men elsker barnet hun har fått med mannen. 
Hvilke vanskeligheter et lesbisk forhold fører til da paret skal skilles og ektefellene må enes om samværsretten til datteren, blir tematisert med brutal tydelighet. 
Hvordan får dere finne ut selv. 
Her bygger Highsmith visstnok på erfaringene til en tidligere kjæreste.65 år senere har regissør Todd Haynes laget en ytterst stilsikker filmatisering som tar 1950-tallstonen perfekt. 
Vanskeligst er det å tro på at den ulykkelige, velstående Carol Aird skulle falle for en ekspeditrise i et varemagasin, men Blanchett klarer å få det usannsynlige i affæren til å forsvinne. 
Mye av æren går også til Rooney Mara i rollen som unge, yndige Therese Belivet, en kvinne som er så usikker på egen legning at hun åpent tilstår at hun alltid lar seg lede og aldri setter foten ned. 

Når filmen er blitt en nytelse å se, skyldes det et eminent foto fra Edward Lachman som fanger inn ømheten og lengslene til de to kvinnene. 
I dag er lesbisk samliv akseptert i liberale, vestlige samfunn, men diskriminering fra reaksjonære miljøer i inn— og utland ligger stadig på lur. 
Derfor er det vel verdt å bli minnet på hvor mye smerte som følger med sosial stigmatisering og hvor enorm frihetsfølelsen er idet man endelig bryter ut av skapet. 
",1
"Ordløs filmkunst fra Georgia
Her er en perle du må skynde deg å se før kinoen tar den av plakaten for mer kommersielle filmer. 

Tenk deg en elvemunning i grenselandet mellom Georgia og utbryterrepublikken Abkhazia, på østsiden av Svartehavet. 
Om våren synker elvevannet og gjør sandbanker synlige, bestående av meget fruktbar jord. 
Om høsten stiger flomvannet igjen og skyller vekk ethvert spor av bønders slit og strev. 

Filmen følger en bestefar og hans unge barnebarn – en jente som nærmer seg puberteten – som tar seg i land på en slik mini-øy for å dyrke mais. 

Fotograferingen av innsatsen deres er utsøkt. 
Med enkle midler viser regissør George Ovashvili hvordan den erfarne bonden går møysommelig fram for å pløye åkerlappen og bygge et lite hus der de kan bo mens de venter på at maisplantene skal spire, vokse og omsider kunne høstes. 

Ytre og indre dramatikk 

Høres det kjedelig ut? 
Tja, nei, for dramatikk oppstår da elva stadig patruljeres av militære fra Georgia og Abkhazia. 
Ufrivillig blandes bestefaren og jenta inn i urolighetene, jeg sier ikke hvordan.Snart oppstår også en annen, underliggende spenning på nydelig vis. 
Ungpikens gryende seksualitet vekkes idet hun merker blikkene fra soldatene som drar forbi, roper fra landsiden og snart kommer urovekkende nær mais-øya. 

Det imponerende er hvor mye regissøren får sagt knapt uten at et ord ytres. 

Minner om ""Mandariner"" 

""Corn Island"" kan minne om fjorårets sterke antikrigsfilm fra Georgia, ""Mandariner"", en original historie om krigens og hatets meningsløshet. 
Sentralt sto en gammel mann som viste en forsonende humanisme i møtet med soldater. 

Så eksplisitt er ikke ""Corn Island"". 
Filmen viser i stedet hvor utholdende mennesker er når det gjelder å dyrke jorda og kjempe for å overleve. 
Det er en langt mer byggende og livgivende innsats enn den nedbrytende krigingen. 

Anmeldelsen av ""Mandariner"" finner du her: 
",1
"En skam for den katolske kirke i all overskuelig ettertid
Man kunne innvende at en avisavsløring fra 2002 om sexmisbruk fra katolske prester, er utdatert som filmdrama. 
Men dessverre viser den bare toppen av isfjellet. 

Aftenbladets mediekommentar Sven Egil Omdal skrev i april 2002 om den enorme mengden anklager mot katolske prester i USA som hadde forgrepet seg på barn og unge. 
Han redegjorde for avsløringen i storavisen The Boston Globe om John J. Geoghan, en katolsk prest som skulle ha misbrukt 130 smågutter i løpet av 36 års virke som prest, den yngste bare fire år gammel. 
Det som vekket avisens interesse, var meldingen om at erkebispedømmets kardinal visste om anklagene uten å gjøre annet enn å flytte Geoghan til nye menigheter – og nye ofre. 

I mai 2002 fulgte jeg opp med en kommentar om den katolske kirke i Norge. 
Da hadde Gerhard Schwenzer, katolsk biskop i Oslo, uttalt offentlig at eventuelle overgrep i Norge vil bli avdekket straks fordi norske katolikker var årvåkne etter avsløringene i utlandet. 

I 2003 besøkte Aftenbladet Boston og intervjuet Robert Costello og John Harris som arbeidet i SNAP, en organisasjon for barn som ble misbrukt av prester i den katolske kirke. 
Les hele intervjuet her: 

Men til tross for at Den katolske kirke i Norge ga inntrykk av å ha vært forskånet for overgrepssaker, erkjente Vatikanet først i 2010 at Georg Müller, katolsk biskop i Trondheim, året før trakk seg fra sin stilling fordi han 20 år tidligere hadde misbrukt en korgutt. 

Det er bare å uttrykke lettelse over at pavekirken har stått svakt her til lands. 
Så sent som i 2011 anslo en kommisjon at mellom 10.000 og 20.000 nederlandske barn var blitt seksuelt misbrukt mellom 1945 og 1981. 
Rulleteksten i filmen ""Spotlight"" lister opp land etter land etter land der prester er avslørt som overgripere, men der kirken har løst problemet ved å inngå hemmelige forlik og flytte misbrukerne til nye menigheter. 

— Gå etter systemet 

— Nøy dere ikke med enkelthistorien om den ene presten. 
Gå etter systemet. 
Vis leserne våre hvordan den katolske kirke systematisk har dekket over sine synder, sier den nye sjefredaktøren (utmerket spilt av Leiv Schreiber) i The Boston Globe til graveredaksjonen Spotlight. 

Det burde egentlig ikke gå an å lage et drama som river deg med bare ved hjelp av samtaler og atter samtaler, og attpåtil vinne Oscar for Beste film. 
Du får se sjefredaktøren som forlanger innsats fra tvilende medarbeidere, journalister som diskuterer med motvillige advokater eller krangler om innsyn i dokumenter, samt reportere som intervjuer nervøse ofre som sliter med å snakke om misbrukerne. 
Levende scener 

Men regissør Tom McCarthy har et ypperlig manus mellom hendene, og han vet hvordan han skal skape levende og stadig mer rystende scener av stoffet. 
Se særlig på de eksplosive møtene mellom Mark Ruffalos utålmodige journalisttype og Stanley Tucci overarbeidede, idealistiske advokat. 

Et stjernelag av dyktige skuespillere fyller sine roller og skjebner. 
McCarthy griper en uten å vise et eneste overgrep i flashback, bare ved å antyde de ødeleggende følgene og demonstrere kirkens hårreisende, kyniske fei-under-teppet-håndtering av misgjerningene. 

Outsiderens viktige rolle 

Et interessant moment er at outsiderens rolle som drivkraft i avsløringene: 
Den nye sjefredaktøren er jøde, kommer reisende utenfra til Boston og kan se den erkekatolske byen med friske øyne. 
Regissøren får tydelig fram hvordan menn i mektige posisjoner bruker skjulte knep for å unngå at avisa ser kritisk på kirken. 

""Spotlight"" kunne blitt en ensidig hyllest til The Boston Globe. 
Filmens store styrke er at McCarthy også forfølger mistanken om at avisa i altfor mange år var unnfallende i sin innsats for å avdekke sannheten. 
Dermed handler dramaet også om vaktbikkja som burde trosset maktapparatet lenge før for å tale ofrenes sak. 

Men den største skammen klistrer seg i overskuelig ettertid til Den katolske kirke. 

Les også: 

Les Sven Egil Omdals medieblikk fra 2002: 
",1
"Krigen mot terror som underholdning
At terrorister vil kidnappe og drepe USAs president, må lyde som et skrekkscenario for amerikanerne. 
Men Hollywood forvandler det hele til ren actionunderholdning. 

""London has fallen"" tilhører en mini-sjangerfilmtype over en enkel lest: 
Verdens mektigste mann utsettes for fryktelige prøvelser, men en sikkerhetsvakt berger ham selvfølgelig in the end. 
Dermed kan et amerikansk publikum heise flagget, gråte litt og puste lettet ut. 

Hele to slike filmer kom i 2013: 
""Olympus has fallen"" (forgjenger til ukas premiere) med hvit president og svart visepresident i kamp mot nordkoreanske terrorister, og ""White House Down"" der presidenten var svart (Jamie Foxx) og ble reddet av helten (Channing Tatum). 

I herværende film spiller muskelbunten Gerard Butler livvakten som vokter presidenten (Aaron Eckhart). 
Morgan Freeman tar over som myndig nestsjef hjemme i USA da de to holder på å bukke under for terrorister i London. 
Der vil skurker fra Midtøsten og Asia hevne USAs bruk av droner som drapsvåpen i krigen mot terror. 

London? 
Ja, glem all sannsynlighet, men manussnekrerne har diktet at britenes hovedstad – under en begravelse med all verdens statsoverhoder til stede og enorme sikkerhetsforanstaltninger – overtas fullstendig av horder med terrorister. 
De rekker å ta livet av Angela Merkel og andre toppolitikere samt bombe i stykker praktbyggene langs Themsen før de tar USAs president til fange. 
Troverdigheten i plottet er ikke overvettes sterk. 
Men det skurrer 

Men det er ikke poenget. 
Actionscener er hva den iransk-svenske regissøren Babak Najafi vil lage. 
Vips, der gjør den pannerynkende og alltid snarrådige Gerard Butler vei i vellinga med skyter'n og kniven slik at de onde faller som fluer i Londons smug og skjulesteder. 

Er du actionsugen, blir du storfornøyd. 
Hører du derimot presidenten si at han er lei seg for alle de uskyldig døde i London, skurrer det mer enn en smule. 
For hva med de sivile ofrene for USAs droneangrep? 

Anmeldelsen av ""Olympus has fallen"" kan du lese her: 

anmeldelsen av ""White House Down"" finner du her: 
",0
"Raljerer med våre fordommer mot innvandrere
Nordmenns holdninger blir avkledd gjennom mannen som tror han skal bli rik på å lage asylmottak i den norske fjellheimen. 

Anders Baasmo Christiansen er en stor skuespiller. 
Med kastanjebrunfarget hår og en begynnende måne levendegjør han den ytterst folkelige Primus, en type med naive drømmer om det han tror vil bli lettjente penger. 

Han har allerede mislykkes i å lokke turister til hjembygda. 
Nå skal han forvandle sitt konkursrammede, nedslitte Norø hotell til flyktningmottak, i håp om at Staten vil putte en bråte med penger i prosjektet. 
Primus akter å be asylsøkerne selv pusse opp rommene og forventer at UDI raskt vil godkjenne og sponse anlegget. 

Virkeligheten og manuset 

Manusforfatter og regissør Rune Denstad Langlo har jobbet med ideen lenge og spilte inn filmen i fjor vår. 
Da ante han ikke hvor aktuell den ville bli etter at tilstrømmingen av flyktninger til Europa eksploderte i fjor høst. 
Men ironisk nok har virkeligheten løpt fra manuset, for det er for svakt. 

Det lattervekkende med ""Welcome to Norway!"" er hvordan Baasmo Christiansen suverent karikerer en nordmann som kaller asylsøkerne for ""svartinger"". 
Studer mimikken og kroppsspråket hans der han strever med å virkeliggjøre prosjektet sitt! 
Dette er fin skuespillerkunst. 

I starten er flere scener og situasjoner satt godt på spissen av regissøren, som da de tilreisende må bruke vinduene som inngangsdør til rommene. 
Eller da Primus stønner over at så få av asylsøkerne kan engelsk, mens flertallet er fullbefarne i arabisk. 

Ironiseringene balanserer hårfint og går i flere retninger. 
Man kan ikke annet enn le over strevet med å fordele beboerne etter religion og etnisk bakgrunn for å unngå konflikter. 

Henriette Steenstrup figurerer ganske morsomt i rollen som sur protestkvinne, les Primus' ilske kone som nekter å hjelpe ham med asylmottaket fordi hun er ""uenig i norsk flyktningpolitikk"". 
Dermed drives han bokstavelig talt i armene på den kommuneansatte bibliotekaren. 
Hun gir beboerne romaner av Johan Bojer og Olav Duun i stedet for Playstation og tv å slå i hjel ventetiden med. 

Men så siger svakhetene inn. 
""Welcome to Norway!"" består mer og mer av pussige episoder rundt dumme menn i bygde-Norge (en velbrukt klisjé) samt UDI-byråkraters skepsis. 
Innvandrerne på mottaket blir stort sett redusert til statister som regissøren knapt framstiller som individer med særpreg. 
Vaskeseddelen skilter med at filmen er både komedie og drama, men manuset lykkes ikke sterkt nok i det siste. 
Fra midtveis et sted savner jeg en handling med en sterkere motor som ville gitt følelsesmessig motstand og dybde. 

Ung, svart asylsøker 

Riktignok er Denstad Langlo på sporet av dette gjennom den viktige rollen til Abedi, en ung, svart asylsøker som allerede mestrer norsk bra. 
Meget motvillig tar Primus imot hans hjelp og råd, og ytterst langsomt åpnes nordmannens øyne for skjebnene på mottaket, særlig synliggjort gjennom hva Abedi har opplevd. 
Høyst minneverdig er replikkvekslingen mellom unggutten og Primus: 

— Hva skal du med alle pengene du får til mottaket? 
- Kjøpe ny bil. 
- Men ingen her liker deg, heller ikke kona di. 
En 1000-lapp vil aldri holde deg i hånden. 

Men det er for få slike historier og dialoger. 
Zoran, en fransk-arabisk-talende birolle, burde vært bygd ut mer, likeså tenåringen Mona som risikerer å bli sendt tilbake til Hellas. 

Sannelig, virkeligheten – som nyhetene har vært full av i et halvt år – har løpt fra filmen. 
Hadde Denstad Langlo skrevet det seinhøstes, kunne han inkludert et mye sterkere stoff. 
Da ville ""Welcome to Norway!"" virkelig lokket fram latter og tårer over hvordan vi tar imot mennesker på flukt fra krig og konfliktområder. 

Anmeldelsen av Denstad Langlos spillefilm ""Jag etter vind"" finner du her: 
",0
"Coens 50-tallsparodi mangler litt
Filmelskere vil finne mye visuelt snop i Coen-brødrenes nye parodi. 
Men komedien når likevel ikke helt til topps. 

Kjennetegnet på stor kunst er at helheten gir mer enn delene. 
Men i Coen-brødrenes ""Hail, Ceasar!"" skinner det i enkeltperler uten at totalopplevelsen løftes til det nivå jeg venter av disse regissørene. 

Det skyldes at den sammenbindende figuren Eddie Mannix, sjef for Hollywood-filmstudioet Capitol Pictures, blir for grå og kjedelig. 
Skuespiller Josh Brolin gjør ikke nok moro ut av mannen som skal sørge for at en mengde innspillinger glir smertefritt fra manus til kinolansering. 
Derimot omgis han med mange fargerike figurer. 

Et visst musikalpregg 

Handlingen er nostalgisk lagt til 1951 og tidsriktig iscenesatt for i vise hvordan filmindustrien jobbet på samlebånd med ulike produksjoner. 
Scarlett Johansson er et syn som havfruekledd primadonna mellom synkronsvømmende nymfer. 
I et annet studio danser Channing Tatum som syngende sjømann. 
Scenenes tonefølge smitter over på filmen vi ser og gir den et slags musikalpreg.Aller morsomst er cowboyfilmstjernen Hobie Doyle (Alden Ehrenreich) som sluses til et kostymedrama der det kreves følsom replikkføring (se filmens festlige trailer). 
Scenen der regissør Laurenz Laurentz (Ralph Fiennes) korrigerer ham, er utsøkt kostelig. 

Festlig er også dialogen som studiosjefen har med religiøse ledere om storfilmen der en romersk hærfører skal bøye seg for Jesu lære. 
Handlingens hardt tiltrengte krise inntreffer da skuespilleren som spiller hærføreren (George Clooney) kidnappes av ""The Hollywood Ten"", en gruppe kommunistiske manusforfattere som måtte jobbe i hemmelighet i McCarthy-tiden. 

Mens filmen ""Trumbo"" nylig ga den seriøse versjonen av en slik skjebne, sørger Coen & Coen for å parodiere dem som superintellektuelle nerder. 

Tilda Swinton får hele to perler til å skinne i dobbeltrollen som sladrespaltistene Thora og Thessaly Thacker. 

Likevel holder ikke helheten til mer enn en 4-er. 

Les også om en tidligere film av Coen-brødrene: 

Anmeldelsen av ""Trumbo"" finner du her: 
",1
"Greier du enda en dystopisk kinotrilogi?
En barnehær skal redde verden i lovende ""The 5th wave"", som skjemmes av at den er for mye av en introduksjon til en ny filmserie. 

Visst er det mulig å se ""The 5th wave"" uten å sammenlikne med andre fantasytrilogier basert på bokserier for unge voksne som har oversvømt kinoene det siste tiåret. 
Men lett er det ikke. 
Både fordi filmen helt klart er planlagt å være den første i en trilogi, noe framdriften lider under. 
Og fordi den helt klart forsøker å surfe på bølgen med de samme ingrediensene som serier som ""The Hunger Games"". 
""Divergent"" og ""Twilight"". 
Med dollartegn i tankene. 

Mangler visuell signatur 

Om dystopiske bokserier: 

The 5th wave"" mangler kanskje den klare signaturen som i hvert fall ""Hunger Games"" og ""Twilight"" hadde, og bringer lite nytt til sjangeren. 
Likevel: historien om den tapre Cassie, som tar en dag av gangen i en postapokalyptisk verden, er tidvis både sjokkerende, spennende og gripende i all sin gru. 

Fra å leve et trygt og godt familieliv, finner 16 år gamle Cassie (Chloë Grace Moretz) seg selv livredd, bevæpnet og alene i en verden der nesten hele menneskeheten er utryddet. 
Gjennom fire fatale bølger: tap av all strøm og maskinkraft, jordskjelv og tsunami, epidemi og til slutt infiltrasjon, har romvesener overtatt kloden. 
Nå ventes den endelige og femte bølgen, den som skal utrydde menneskeheten for godt. 
Militæret trener opp en hær av overlevende barn for å kjempe imot. 
Ingen vet hvem man kan stole på. 
Og midt i dette marerittet leter Cassie desperat etter lillebroren hun har kommet bort fra. 

Tøff og sårbar hovedrolle 

Katastrofer, utryddelser, drap, krig, flukt – og romantikk. 
Det mangler ikke på drama her. 
Tvert imot kan ""The 5th wave"" tidvis føles noe overlesset. 
Men effektene er holdt på et relativt sobert og realistisk nivå. 
Moretz får maks ut av både det tøffe og sårbare i Cassie, som så langt i trilogien er den eneste virkelig spennende rollefiguren. 

""The 5th Wave"" er basert på Rick Yances romanbestselger med samme navn, på norsk utgitt som Den 5. bølgen. 
Boken er den første i en trilogi. 
",0
"Vegetarianeraction
Det er en klisjekanonade, men også fryktelig underholdende når actionkaninpolitiet må renske opp i vegetarutopien. 

I Zootropolis lever byttedyr og rovdyr i harmoni i et slags vegetarianer-hi-tec New York Hakkebakkeskogen. 
Hit kommer den lille kaninen Judy, som vil bli byens første kaninpoliti. 
Hun havner midt i en sak der et knippe rovdyr tilsynelatende har funnet tilbake til instinktene sine, og ikke lenger vil spise på kafé, men jakte andre dyr. 
Sammen med småkjeltringreven Nick må hun løse saken, og de to treffer et fornøyelig utvalg dyr. 
Gangstere og mafia, offentlig ansatte, ordførere og brautne politifolkdyr, alle med trekk hentet fra den menneskelige, voksne verden – og fra stereotypiene. 

Voksenreferanser 

Zootropolis har noen aldeles fantastiske øyeblikk. 
Det er en fargerik, humørfylt og drivende animasjonsfilm — for det aller meste. 
Møtet med dovendyrene hos Biltilsynet er vakkert, det samme er mafiatreffet. 
Som vanlig fra denne kanten er barnefilmen rikt utstyrt med voksenreferanser til andre filmer, til samfunnsforhold og populærkultur. 

Inkludert i billetten får du også, i litt for rikt monn, Disneys fjærlette filosofi om at du skal følge drømmen din, du kan bli hva som helst, skinnet kan bedra, alle er like snille og onsdag etterfølges av torsdag. 
Det er en klisjékanonade, men fart, farger, humor og god animasjon demper smerten i betydelig grad. 

Småskummel 

Litt småskummel er den også. 
Zootropolis har et voksenthriller-plot, men det er særlig de ville dyrene som dukker opp i harmonien som gjør at 6-årsgrensen nok kan være smart. 

Helt i animasjonseliten er ikke Zootropolis, men det er fargerikt og fartsfullt nok til å være god underholdning. 
",1
"Klisjéfylt om angst for dans og glede i kirken
Oppfølgeren til suksessfilmen ""Så som i himmelen"" er her, breddfull av klisjeer og desperate lengsler. 

Mange husker med lykkefølelse den hjertevarme filmen fra 2004 om dirigenten Daniel Daréus (Michael Nyqvist) som vender tilbake til bygda Ljusåker i Nord-Sverige. 
Ingen vet at moren flyttet vekk med ham som barn for at han skulle slippe unna mobbing. 
Hjemkomsten fører ham til kirken der han motvillig tar over kirkekoret og gir medlemmene fornyet tro på seg selv. 
En av dem er Gabriella som frir seg fra år med mishandling og lidelse ved å synge ""Jag vill känna att jag lever / All den tid jag har ska jag leva som jag vill / Jag vill känna att jag lever / Veta att jag räcker till."" 
Og den hjertesyke dirigenten rekker å forelske seg i Lena og gjøre henne gravid før han dør av et infarkt. 

Les også: 

Filmens beste kort 

Oppfølgerfilmen 
""Så og på jorden"" forsøker å gjenta suksessen, men med vekslende hell. 
Frida Hallgren i rollen som den høygravide Lena er regissør Kay Pollaks beste kort. 
Skuespilleren har en deilig, impulsiv energi som gjør skikkelsen troverdig. 
Jeg tror på den oppspilte forventningen og den uutholdelige smerten da hun skal føde barnet sitt, og jeg går med på at hun våger å hjelpe den fordrukne presten Stig med å skape liv og røre i kirken der bygdas folk til hans fortvilelse har sluttet å gå. 
Hallgren skaper en hovedperson som rører ved at hun igjen og igjen må kvinne seg opp og bekjempe de av Ljusåkers stemmer som forteller at hun er et null. 

Det viktigste budskapet i Pollaks film er Lenas strev med å kaste av seg mindreverdighetskomplekser og skyldfølelse. 
Hun mobbes for sitt forhold til dirigent Daréus, hun som bare har sittet i kassen på ICA. 
Hun hånes av den velutdannede kordirigenten Bruno som er hentet hjem fra hovedstaden for å dirigere Händels ""Messias"". 

Men altfor mange biroller er dessverre klippet ut av papp for å passe inn i en klisjéfylt skildring av det todelte livet på landsbygda: 
På grendehuset strømmer befolkningen til for å danse til folkrock— og country-konserter. 
Til kirken, derimot, kommer de ikke, for der er de troende bare opptatt av lidelse, skyld og synd, symbolisert ved en altertavle som viser Jesus på korset.Om man applauderer en slik overflatisk framstilling, avhenger av egne erfaringer. 
Du kan være så uheldig å komme fra småbygda der knallharde pietistiske forbud ennå sitter i veggene og kirkegjengerne er like viktoriansk snurpete som på 1800-tallet. 
Eller du kan ha levd et liv i sømløs veksling mellom sekulære og religiøse miljøer og sett at kulturåpenhet og livsglede blomstrer like frodig i som utenfor kirken. 
Det siste finnes det rikelig med eksempler på, i Sverige som i Norge. 
Men å tenke i slike nyanser ville ha ødelagt for Pollaks film. 

Følgelig blir menighetsrådsformannen (Björn Granath) rasende over at presten lar Lena ta over som dirigent for kirkens jubileumsfeiring. 
Hans eder og forbannelser utgjør et slitsomt overspill, blottet for troverdighet. 
Det hadde virket langt mer farlig hvis kirkeledelsens mishag var uttrykt i fordekt maktmisbruk. 

En annen klisjé utformes av den uendelig vakre, tålmodige og skjønne Jakob Oftebro som spiller tømreren som prøver å vinne Lenas hjerte. 
Denne forenklingen er langt lettere å like, til tross for sin romantiske forutsigbarhet. 
Man blir imponert over at den norske skuespilleren som i det siste har utfoldet seg utvungent i danske filmroller, nå snakker et like ledig og overbevisende svensk. 

Den utmerkede essensen av Pollaks film handler om lengselen vi har etter å bli elsket og godtatt i all vår skrøpelighet, enten det skjer i møte med janteloven på bygda eller i en menighet der kravene til vellykkethet kan være store. 
Synd da at iscenesettelsen tidvis er i overkant tilgjort og støyende. 

Her finner du Arild Abrahamsens anmeldelse av ""Så som i himmelen"" fra 2004: 
",0
"Girlpower i tyrkisk jomfrubur
Dette er en sterk tyrkisk film om fem tenåringsjenter som gjør opprør mot familiens trang til å kontrollere deres seksualliv. 

Før vi ler og gråter av tyrkisk behandling av fem vakre søstre, bør vi huske at foreldre i det gamle norske bondesamfunnet avtalte hvilken frier som skulle få datteren på gården. 
Strenge regler for ekteskapsinngåelse er synlige i Bjørnstjerne Bjørnsons bondefortelling ""Et farlig frieri"" fra 1872. 
Et grunntrekk ved patriarkalske samfunn er at menn vil ha kontroll over kvinners seksualitet. 
Trangen bryter på sjokkerende absurd vis ut i ""Mustang"" etter at fem jenter i 12-15-årsalderen leker lykkelig med jevnaldrende gutter i strandkanten. 

Vestlige øyne ser en gruppe unge i skoleuniform som hopper og tøyser uskyldig i vannet. 
Men ei nabokone og barnas foresatte tolker inn noe mye verre: 
At søstrene gnir seg intimt mot guttenes kropper på usømmelig vis. 

Ergo blir de langhårede fem stengt inne, tatt ut av skolen, lært opp i hustrusysler og én etter én framstilt for potensielle ektemenn. 
Det hele utvikler seg til en tragikomisk fortelling om et jomfrubur og en hustrufabrikk. 
Egen opplevelse 

Den tyrkisk-fødte franske regissøren Deniz Gamze Ergüven opplevde som barn å bli anklaget for usømmelig lek, ja, at alt jenter gjorde ble tolket seksuelt. 
Selv bøyde hun hodet i skam, sier hun, men i filmen iscenesetter hun søstrenes opprør mot patriarkalsk kontroll. 
Deres svarte hår får flomme fritt som hos en flokk ville mustanger, og hun lar dem gjøre bruk av alt de lærer i konefabrikken til egen fordel i motstandskampen. 

Har man 45 år med vestlig kvinnefrigjøring i ryggmargen, er det et avskyelig og tragisk skue, ikke minst å se hvordan en søster slepes i bryllupskjolen av sted til legen fordi kravet om et blodig laken etter bryllupsnatten ikke innfris. 

Kameraføringen er flott, de unge jentene spilles utmerket, og ""Mustang"" er oscarnominert til Beste fremmedspråklige film. 
Løp og se. 

Hadia Tajik skrev nylig en kommentar i Aftenposten om jenter som må leve ærbare liv i Norge. 
",1
"Vulgarismer og elefantsæd
Den britiske komikeren Sacha Baron Cohen er på ferde igjen, mer vulgær og tåpelig enn noen gang. 

Fenomener har gjerne det ved seg at de kan være interessante og morsomme første gang. 
Med mockumentaren ""Borat"" lyktes Cohen i 2006 å gjøre narr av våre fordommer mot -stan-land som Kasakhstan, men også vri spotten mot USA. 
Samtidig var filmen så full av grov, seksualisert humor at man ble flau av å flire. 

Så kom han med ""Bruno"", stappet med rumpe-sex-humor som stinket av homofobi, deretter ""Diktatoren"" der de vulgære scenene skygget for forsøket på å si noe intelligent om verdens diktatorer. 

Min anmeldelse av sistnevnte finner du her: 

Hva får Cohen til å tro at han behøver å toppe tidligere tøv? 

Ikke vet jeg om regissør Larry Charles fikk nok, iallfall har Cohen nå gått over til Louis Leterrier (The Transporter, The Incredible Hulk). 
Han tilfører en del heseblesende actionscener som parodierer spionthrillersjangeren, men slett ikke færre tanketomme vulgarismer. 
Denne gang harselleres det med overvektige kvinner som legger seg flate for den umettelige lysten til en fotballgal type ved navn Nibby, selvfølgelig spilt av Cohen. 
Rent sosiologisk lar Cohen flåseriene gå ut over erkebritiske arbeiderklassemiljøer, her eksemplifisert ved den nedslitte byen Grimsby. 
Sørgerlig bruk av Strong 

Mark Strong er en stilig skuespiller som passer utmerket til å levendegjøre spioner og den slags i fartsfylte thrillere. 
Men at han har rotet seg bort i rollen som MI6-agent Sebastian og Nibbys lillebror, er bare sørgelig. 
Slik går det til at Strong og Cohen blir oversprutet av enorme doser med elefantsæd fordi brødrene velger å gjemme seg i en elefantvagina. 
Senere forsøker de å forlyste oss med at Nibby må suge Sebastians scrotum for å få ut den dødelige giften fra et fiendtlig våpen. 

Jeg er rent stolt over å si at jeg sovnet de siste minuttene. 

Hva Arild Abrahamsen syntes om Cohens tidligere filmer ""Borat"" og ""Bruno"", kan du lese her: 
",0
"Intenst gjensyn med holocaust-helvetet
Selv om alt håp er ute, lever både moralen og verdigheten i den mesterlige, usentimentale og ekstremt realistiske holocaust-filmen ""Sauls sønn"". 

Han lever allerede på overtid, den furete, innbitte Saul Ausländer. 
Tiden er oktober 1944, stedet er konsentrasjonsleiren Auschwitz-Birkenau. 
Ungareren Saul, som vi bare vet er jødisk og muligens utdannet urmaker, er medlem av Sonderkommando: sterke menn som jobber i og kjenner hemmeligheten til gasskamrene. 
De følger intetanende fanger inn til døden, sleper ut likene og spar til slutt asken fra krematoriet ut i elven. 
Etter fire måneder blir de selv henrettet. 

Verdig begravelse 

Så gjenkjenner Saul en ung gutt i gasskammeret som sin egen sønn. 
Fra det øyeblikket er Saul besatt av én ting: å finne en rabbi som kan lese sørgebønnen Kaddish, og unngå krematoriet for å gi sin sønn en verdig, jødisk begravelse. 
Samtidig planlegger de dødsdømte i Sonderkommando å gjøre opprør. 

""Sauls sønn"" av regidebutanten Laszlo Nemes vant både juryens Grand Prix i Cannes i fjor og Golden Globe i år, og er storfavoritt når Oscar skal deles ut til beste fremmedspråklige film neste helg. 
Innenfor en sjanger der det er laget mye sterk film, har Nemes begått en helt bemerkelsesverdig intens og tankevekkende en, takket være troverdig realisme, unik fortellerteknikk og en storartet hovedrolleinnehaver. 

Usentimental synsvinkel 

Vi skal nok en gang løse kinobillett for å dra ned i det helvetet som holocaust var. 
Halvannet døgn i Sauls liv er skildret uten sentimentalitet og eksplisitte scener. 
Det groteske anes bare ufokusert eller utenfor bildet. 
Synsvinkelen er utelukkende Sauls, han er med i omtrent hvert eneste bilde. 
Geza Röhrig har gitt ansikt og sjel til en mann som har stengt alt ute og bare venter på det uunngåelige, men som vil bruke sin siste gnist på verdigheten. 
Det føles viktig å bli minnet på dette. 

Synsvinkelen til tross: 
Vi kan aldri oppleve det Saul opplever. 
Men nærmere enn i ""Sauls sønn"" går det antakelig ikke an å komme. 
",1
"Styr unna!
Verdas mest irriterande jordekorn er tilbake. 

Det er bra sonen min på fire år ikkje kan lesa, for nå skal eg slakta ein av hans favorittar: 
""Alvin og gjengen"". 

Den fjerde filmen i Alvin-serien har fått den slappe norske tittelen ""I farta"" – og misser det doble ordspelet i originaltittelen ""The Road Chip"". 

Historia er tynn som billeg dopapir. 
Men det går omtrent sånn: 
Dei tre animerte og syngjande jordekorna legg ut på ein road trip frå Los Angeles til Miami for å hindra, eh, faren Dave i å fri til den nye dama si. 
Dei reiser med ein usympatisk tenåring, og har etter seg ein luftfartspoliti som gir omgrepet ""overspel"" innhald på eit høgt, trist nivå. 
På vegen er dei innom både Texas og New Orleans, der dei får lagt inn store, koreograferte musikk— og dansenummer. 
Er du over seks år, må du skrua av hjernen for å halda ut. 

Gode, moderne barnefilmar fungerer når dei tek både barn og vaksne på alvor, og gir moro til begge partar. 
Som ""Innsiden ut"", eller Flåklypa-filmen som i desse dagar er einaste inviterte, norske film på Berlin-festivalen. 
Alvin-filmane gir ingenting til dei vaksne, og plump idiothumor til ungane – pluss ein dose klissete, amerikanske familieverdiar. 
Dei små ler kanskje når folk fiser, tissar eller det ramlar ein drolt på golvet. 
Men det er altså bare platt og dumt. 
Det einaste som reddar denne filmen frå terningkast 1, er at dei små krapyla er godt laga, visuelt. 

Ideen om å laga filmar om tre animerte ekorn som snakkar og syng med pipete heliumstemmar i ei verd av overspelande og teite vaksne, skulle i utgangspunktet vera så dum at det aldri blei film av det. 
Når nummer fire nå likevel kjem på kino, handlar det sjølvsagt om at filmskaparane har tent milliardar på Alvin. 
Så vær så snill: 
Ikkje gå på denne, så det ikkje kjem ein film nummer fem! 
",0
"Større, villere og dummere Zoolander
Mellom noen få øyeblikk av pur moro og satiregull, er ""Zoolander 2"" stort sett fylt med bråkete, oppjazza og resirkulert tøys. 
Og en lang, gøyal liste superkjendiser som seg selv. 

Den første komedien om den mannlige supermodellen Derek ""Blue Steel"" Zoolander og hans erkerival Hansel hadde premiere 28. september 2001. 
Men drøye to uker etter 11. september var verden fortsatt ikke klar for å flire av den overfladiske, selvhøytidelige motebransjen. 
""Zoolander"" ble en besøksmessig og økonomisk flopp, til tross for riktig så gode kritikker 

KultfilmMen i årenes løp har jungeltelegrafen gjort sitt for at ""Zoolander"", helt fortjent, både er blitt sett og elsket av et stadig større publikum gjennom dvd, tv og strømming. 
Det er trygt å si at filmen, som introduserte ansiktsposeringene blue steel"" og ""magnum"" mange år før ""ducklips"" ble en helt dagligdags posering for all verdens selfie-jenter, er blitt en reinspikka kultfilm. 
Så motivasjonen for å lage en oppfølger 15 år senere kan likevel være av økonomisk art. 

Les anmeldelsen av den første ""Zoolander"": 

For av kunstnerisk art er motivasjonen for ""Zoolander 2"" definitivt ikke. 
Der eneren langt på vei lyktes i å lage en treffende og forutseende satire av en bransje som allerede var en karikatur og satire i seg selv, har ""Zoolander 2"" lite og ingenting nytt på hjertet. 
Tvert imot: denne gangen har toppene i motebransjen nærmest stått i kø for å få vise fjeset sitt i filmen, og dermed samtidig vise verden at de har selvironi. 
Så ""Zoolander 2"" har et vanskelig, nesten umulig utgangspunkt når fenomenet selv er blitt en del av bransjen den før gjorde narr av. 

Sparker til hipstere 

Da sparker man heller litt til hipstere, rappere, transseksuelle og Eurotrash-designere med ubegripelige aksenter. 
Og tar den klassiske toer-øvelsen: pøser på med mer av det som var moro i den første filmen: større, villere, dummere. 
De burde sparket mer, resirkulert mindre. 

Les om remake-bølgen: 

Både Zoolander og Hansel har for lengst lagt opp sine ekstremt suksessfulle supermodellkarrierer når noen plutselig begynner å ta livet av verdens største og vakreste popstjerner. 
Når de alle like før de dør poster bilde på sosiale medier av seg selv med ""blue steel""-posering, aner Interpol-agenten og eks-bikinimodellen Melanie Valentina (Penelope Cruz) at dette må ha noe med Zoolander å gjøre. 

Og vips, så er både Zoolander og Hansel bragt tilbake til catwalken og moteuniverset for å hjelpe Valentina med å finne morderen. 
Og samtidig finne Dereks sønn. 
Og som om ikke det var nok: det onde motegeniet Jacobim Mugatu (Will Ferrell) rømmer fra EUs motefengsel, sulten på både hevn og evig ungdom, og med svært onde planer. 

Kardashian-faktoren 

Mye har skjedd i verden siden første ""Zoolander"". 
Vi har fått kjendisreality der motebransjen selv byr på seg selv. 
Den selvnytende Kardashian-familien er, i fullt alvor, blitt hele verdens førstefamilie. 
Vi har fått sosiale medier som Instagram, Snapchat og Facebook, der vi alle kan være posører. 
Fotografert og distribuert til verden fra våre smarttelefoner. 
Mens ungjenter fra Madla poserer på nettet med trutmunn og dådyrøyne a la Zoolander, poserer supermodeller som Cara Delevigne og Kendall Jenner med grimaser og ustrakt tunge for å vise at de ikke bare er pene, de har humor og selvironi også. 
Så mange av merkverdighetene som ble gjort vellykket narr av i ""Zoolander"" er dagligdagse nå. 

Skjønne tullinger 

Javel, så har tiden innhentet Zoolander, og vel så det. 
Denne gangen greier filmen knapt å henge med på trendene i tiden, og vil være både James Bond, Batman og Pink Panther på en gang. 
Det er tidvis trøttandes, kjedelig og stillestående mellom all viraken. 
Men likevel er det noe med disse to skjønne tullingene som Zoolander og Hansel er. 
Og den endeløse rekken med superstjerner både fra moteverdenen og populærkulturen som dukker opp som seg selv eller i helt obskure roller gjør at ""Zoolander 2"" egentlig er mer verd å bruke drøye halvannen time på enn treerterningen skulle tilsi. 
",0
"Sterkt Fritzl-drama sett gjennom 5-åring
Nå ni år gamle Jacob Tramblay er enestående i det som må være tidenes sterkeste barnerolle det gripende dramaet ""Room"". 

En historie inspirert av den østerrikske Fritzl-saken oppleves gjennom sansene til den fem år gamle Jack (Tremblay). 
Unnfanget i terror, født og oppvokst i fangenskap, aner han ingenting om verden utenfor skuret der han holdes fanget sammen med sin mor Joy (Brie Larson). 
For oppvakte Jack eksisterer ikke en gang begrepet ""utenfor"". 
Men båndet til moren er tett og kjærlig, og livet i rommet er, fra Jacks synsvinkel, ganske så greit. 

Dette er Fritzl-saken: 

Så kommer dagen Joy har håpet på i sju lange år. 
Og et vell av nye opplevelser og følelser overvelder både henne og Jack fullstendig. 

Thriller med følelser 

Regissør Lenny Abrahamsen skal ha honnør for at han har begått en sober og lettfattelig film som både fanger klaustrofoboien, thrillerfaktoren og den følelsesmessige reisen både Joys og Jacks hjerte og sjel må gjennom. 
Det er ikke noe poeng en gang å prøve å få oss til å fatte hvordan et slikt fangenskap med påfølgende frihet føles. 
Derfor er det også en befrielse å få oppleve historien gjennom Jacks undrende og blanke sinn. 

Filmen er basert på en kompleks roman med mye indre monolog, og det merkes ved at noen elementer feies ganske så fort og løst over. 
Men suverene skuespillerprestasjoner fra både Brie Larson og Jacob Tremblay veier opp for alt som måtte finnes av smårusk. 

Rørende mor og sønn 

Lille Tremblay, riktignok en svært velvoksen femåring, har egentlig filmens største rolle. 
Han gjør en nesten ubegripelig realistisk og troverdig innsats i en rolle som må ha vært litt av en prøvelse for et barn. 
Scenen der han ser ""utenfor"" for første gang er en av tidenes gåsehudøyeblikk. 

Også den unge, multitalentfulle Brie Larson (også musiker) er et funn i rollen. 

Men størst av alt er den unike kjemien mellom Tremblay og Larson. 
Den gjør at ""Room"" også er en gripende beretning om kjærligheten mellom mor og barn. 
",1
"Rått hevndrama, lite Joner
Kristoffer Joner er så vidt med i «The Revenant». 
Dramaet skildrer hvordan en hardt skadd Leonardo DiCaprio forsøker å overleve i villmarka. 

Det koster å spille inn film med de store folka, det har Kristoffer Joner fått erfare. 
Etter måneder med strabasiøse opptak i en vinterkledd ødemark, viser han lite igjen på lerretet. 

Jeg skulle gjerne sett ham streve side om side med berømte skuespillere som Tom Hardy, Will Poulter, Domhnall Gleeson og DiCaprio, men nei. 
Joners figur Murphy synes så vidt idet indianere angriper pelsjegerleiren der Hugh Glass (DiCaprio) og John Fitzgerald (Hardy) er førende skikkelser. 

I noen sekunder her og der er stavangerskuespilleren med i bildene. 
Om dette sluttresultatet er verdt all innsatsen, må Joner selv avgjøre. 
I den ene vektskålen kan han legge gevinsten med at regissøren heter Alejandro Gonzalez Inárritu og at filmen nå er nominert i 12 oscarkategorier. 
I den andre skålen havner tapet ved å si fra seg hovedrollen i ""Dr. Proktor og tidsbadekaret"". 

Men nå til selve ""The Revenant"". 
Først et lite spark til slappe filmdistributører som ikke gidder å oversette engelske filmtitler: 
Få vet at ""revenant"" betyr gjenganger eller en som har gjenoppstått. 
Kan det være så umulig å la filmen hete ""Gjengangeren""? 

Inárritu og hans eminente fotograf Emmanuel Lubezki har laget et skikkelig actiondrama fra det villeste ville Vesten, iblandet drømmelignende syner fra Glass' marerittfylte hode. 
I et tilbakeglimt får vi vite at han fikk to sønner med en indianerkvinne. 
Bare ett av barna overlevde da leiren deres ble angrepet av hvite soldater. 

Sønnen Hawk er med Glass i pelsjegerlaget. 
Plutselig utsettes de for et heftig angrep fra Arikara-indianere på jakt etter høvdingens kidnappede datter. 
Det er en kaotisk kjempescene, skutt og klippet i høyt tempo, noe som til fulle får fram hvor livsfarlig det hele er. 
Uhyre livaktig 

Regissøren lar oss ikke slappe av lenge før ny dramatikk oppstår, nå ved at Glass blir filleristet av ei bjørnebinne med to unger. 
Det er imponerende hvor livaktig filmskaperne har greid å lage scenen som etterlater helten dødelig såret av bjørnemors tenner og klør. 
Bra! 

Detaljer om hvorfor og hvordan DiCaprios rollefigur så å si gjenoppstår fra de døde, skal ikke røpes. 
Det får holde å si at Inárritu har laget et mektig overlevelsesdrama bygd på den utrolige historien fra 1823 om pelsjegeren Hugh Glass som ble meget hardt skadd av en grizzlybjørn. 
(Wikipedia gir en anelse om hvordan det gikk til i virkeligheten.)Den gang brukte Glass seks uker på å komme tilbake til pelsjegerfortet. 
I filmen gjenskapes flere scener av hva han gjennomgikk, stilig iscenesatt og vakkert filmet i et øde vinterkledd landskap. 

Men i filmmanuset som Inárritu har bidratt til, diktes det selvfølgelig videre. 
Regissøren synes tydeligvis at det blir for kjedelig om dette bare blir en mirakuløs overlevelseskamp, ispedd fascinerende drømmescener. 

forsterker han rivningene mellom indianere og hvite, men Inárritu er nøye med ikke å la de fjærprydete være mest onde. 
Den rollen skyves over på noen mer skurkaktige pelsjegere. 
Greit nok, men hvorfor må indianerhøvdingen hele tiden snakke så hviskende? 

Den sterkeste motoren i dramaet er blitt hevn-motivet skjønt det i virkelighetens historie fislet ut. 
I filmen, derimot, setter Glass seg fore å ta livet av den som etterlot ham døende i skogen. 

Hevn som psykologisk drivkraft er en velbrukt, men forslitt dramaturgisk motor. 
Inárritu gjør bare et halvhjertet forsøk på at si at hevnen hører Herren til. 
Synd, for jeg skulle gjerne hørt noe annet enn mantraet ""du drepte sønnen min, jeg må drepe deg"". 
",1
"Den kalde krigen i Hollywood
At senator Joseph McCarthy hetset kommunister på 1950-tallet, har vært filmatisert før. 
Men at heksejakten også rammet USAs dyktigste manusforfattere, fortjener sin film. 

Du kan ha sett ""30 Seconds over Tokyo"", et glimrende krigsdrama fra 1944. 
Dalton Trumbo skrev manus. 
Eller Stanley Kubricks ""Spartacus"", et storslagent drama fra romertiden med Kirk Douglas og Laurence Olivier i hovedrollene. 
Trumbo skrev manus i 1960. 
Mellom de to årstallene holdt den dyktige forfatteren på å bli ødelagt av amerikanske kommunistjegere. 

I 2005 laget George Clooney filmen ""Good night and good luck"" om hvordan McCarthyismen stemplet tusenvis av borgere som kommunister slik at de mistet jobbene sine. 
Blant de få som sto imot, var tv-programlederen Edward R. Murrow. 

Les anmeldelsen av Clooneys film her: 

Nå har regissør Jay Roach laget en fin oppfølger om svartelistingen av Dalton Trumbo og ni kollegaer. 
Kommunistjegere par exellence var skuespillerne John Wayne og Hedda Hopper (giftig spilt av Helen Mirren). 
De overdøvet fullstendig sine kollegaer Gregory Peck og Lauren Bacall som offentlig forsvarte retten til politisk ytringsfrihet. 
Mangeårig kamp 

Det er krevende å lage et filmdrama som strekker seg over to tiår, men Roach lykkes i å holde på interessen fra Trumbo hetses under en kongresshøring i 1949, fengsles for sine meninger i 1950 og til han vinner to Oscar-priser for manus han måtte skrive under pseudonym på grunn av svartelistingen. 

I tillegg til å skildre den årelange belastningen på Trumbos familie klarer Roach å vise hvordan kommunistjakten skapte ofre i flere av filmindustriens leire. 
Men han kunne godt tydeliggjort bedre hvorfor den velstående Trumbo var kommunist. 

I dag trengs en hærskare av Murrower og Trumboer, modige og pågående mennesker som tør å forsvare ytringsfriheten så vel som retten til å forsvare seg mot anklager. 
Ikke gå før du har sett det siste dokumentaropptaket av den virkelige Trumbo. 
",1
"Helskjønn film om hjerte og røtter
Fantastiske Saorise Ronan løfter med stor skuespillerkunst et bittersøtt drama om å bli voksen og finne seg selv til en rørende vakker filmopplevelse. 

""Hjemme er der hjertet er"", sies det jo. 
Men når du har reist fra både familie og hjemland og søkt et nytt liv helt alene. 
Når du nesten forgår av hjemlengsel til de kjære der hjemme. 
Når du endelig får noen nye venner og også kjæreste i det nye landet. 
Og fortiden plutselig hanker deg inn. 
Hvor er egentlig hjertet da? 

Den som må finne ut av dette i ""Brooklyn"" er den unge, irske kvinnen Eilis (Saoirse Ronan). 
I hjemlandets trangsynte småbyliv er hennes eneste mulighet å bli gift, og Ellis er ikke blant de mest omsvermede. 
I USA kan hun få både jobb og utdannelse. 

Ingenmannsland 

Brooklyn på tidlig 50-tall viser seg å være både fremmed og kjent for Eilis. 
Hun treffer mange landsmenn som har vært i USA i en årrekke, mistet kontakten med hjemlandet, men uten å få nye røtter i det nye landet. 
Er det hennes fremtid også? 
Men så treffer hun Tony (Emory Cohen), en sjarmerende italiener som tar henne med storm. 

En av de mange tingene som fascinerer med ""Brooklyn"" er at du aldri ser hvilken retning historien tar, og at det derfor også går en stund før noe står på spill. 
Derfor skal ikke for mye av selve handlingsforløpet røpes. 

Men Nick Hornby har skrevet et glitrende manus basert på Colm Tóibíns roman med samme navn. 
Regissør Joyhn Crowley og hans ensemble har skapt en geografisk og estetisk tidskoloritt så skjønn og autentisk at det føles som en tidsreise å følge den. 
Og hver minste, lille rolle er besatt med kjærlighet og flinke folk. 

Rørende og universelt 

Og om Ronan vinner Oscar-en hun er nominert for her, er det så fortjent! 
Det er hennes rørende innsats på Eilis' reise fra forsagt ungjente til en selvsikker og moderne ung kvinne som løfter dette i utgangspunktet personlige lille livs— og kjærlighetsdramaet til noe rørende og universelt om både røtter, kjærlighet, plikt og styrke. 
",1
"Irriterende festlig om vondt ekteskap
Alle har hørt om kvinner som blir værende hos voldelige menn. 
Jeg skulle gjerne gått fra kinosalen for å slippe å se ferdig ""Min elskede"". 

Nå er ikke den mannlige hovedpersonen Georgio (Vincent Kassel) fysisk voldelig mot sin kone Tony, men psykisk bryter han henne ned gjennom utroskap, stoffmisbruk og forsømmelser overfor barnet de får sammen. 

Det er intet galt med å filmatisere et stormfylt forhold, men problemet er måten regissør Maiwenn Le Besco gjør det på. 
Det første hun mislykkes med, er en intetsigende rammefortelling i nåtid der Tony havner på rehabilitering for et kne hun har ødelagt i en skiulykke. 

Regissøren overbeviser aldri i sitt pussige forsøk på å gjøre kneskaden til et symbol på det ødelagte ekteskapet. 
Scenene med opptrening av beinet blir dessuten kjedelige og gir verken innspill til eller innsikt i alt det nedbrytende Tony har vært gjennom. 

Midtveis ser det ut som regissøren merker at nåtidsplanet trenger en vitaminpille. 
Men den yngre gjengen hun lar hovedpersonen involvere seg i, har intet innhold å bidra med. 

Kjærlighetshistorien mellom Georgio og Tony fortelles i stadige tilbakeblikk. 
Scenene bærer preg av at regissøren benytter seg av improvisasjon som metode. 
Det fører tidvis til en naturlig spillestil som nok bidro til at Emmanuelle Bercot fikk prisen for Beste kvinnelige hovedrolle i Cannes i fjor. 

Men altfor ofte pakker Maiwenn dramatikken mellom mann og hustru inn i et heseblesende, overfestlig og masete uttrykk, ikke minst når hun lar Georgios venner fra et overflatisk mote— og reklamemiljø sette tonen. 

Festlighetene harmonerer sjelden med fortvilelsen som vokser fram hos Tony etter hvert som hun innser at kjekkasen Georgio ikke tar samlivet med henne på alvor. 

Den franske filmtittelen betyr ""Min konge"". 
Uff, så irriterende at regissøren ikke går mer seriøst til verks om en kvinne som dyrker en håpløst selvopptatt mann. 
",0
"Flott ski-action, mangelfullt manus
Den som kan norgeshistorien godt, vil nok klage. 
Kan man den ikke, blir man fort litt forvirret. 

Det stiligste med ""Birkebeinere"" er hvordan regissør Nils Gaup og fotograf Peter Mokrosinski skaper levende bilder av Knud Bergsliens ikoniske maleri «Birkebeinerne» fra 1869. 
I maleriet flykter birkebeinerne Torstein Skevla og Skjervald Skrukka på ski fra Lillehammer med den vesle kongssønnen Håkon Håkonsson for å berge ham fra baglerne. 

Bergslien framstilte hendelsen i 1800-tallets nasjonalromantiske ånd. 
Hvordan skigående karer faktisk så ut på 1200-tallet, vet jo ingen, annet enn at fattige birkebeinere fikk sitt navn fordi de surret føttene med bjørkenever for å holde varmen. 
Født med ski på beina 

Skiscenene i filmen er upåklagelige. 
Glem alt du (kanskje) husker om gamle treski på kladdeføre – her suser Skjervald (Jakob Oftebro) og Torstein (Kristofer Hivju) og diverse statister i dyp snø utfor bratte skråninger med struttende skitupper og supergli (hvilket forkledd skimerke som brukes, kan man bare gjette på). 
Utforkjøringene er filmet slik vi som skinasjon elsker å se dem, de kjæler med vår forestilling om at nordmenn er født med ski på beina. 

Snøstorm blir det etter hvert, men Gaup gjør ikke nok ut av det sagaen skriver: 
«På denne ferden sleit de mye vondt av styggevær og frost og snø.» 
Skjervald og Torstein burde strevd enda mer. 

Filmteamet har vært heldige med bleiebarnet i den yngste hovedrollen. 
Den yndige halvannetåringen er stor nok til å pludre i vei, men det blir anakronistisk pussig at Jakob Oftebro svarer ham med å herme lyden av tøffende tog. 
Men barnet drikker velvillig smeltet snøvann slik sagaen forteller at han gjorde da redningsmennene søkte ly i en hytte. 
Det funker. 
Bra actionscener 

Flukten fortsetter med lille Håkon på mors fang i slede oppover Østerdalen mens baglerne følger etter til hest. 
Også ridescenene er det dreis over. 
Når regissøren i tillegg skaper fartsfylte kampscener med øksehogg og skyting med armbrøst, pil og bue, blir det bra spenning og minner ikke rent lite om ""Veiviseren"" som gjorde Gaup berømt i 1987. 
Akilleshælen til ""Birkebeinerne"" er å få fortalt hva som sto på spill i årene 1204-1206. 
Hvorfor var Norge herjet av borgerkrig? 
Hvem var birkebeinerne og hvorfor var baglerne så oppsatt på å drepe det lille kongsemnet? 

Manusforfatter Ravn Lanesskog lykkes bare delvis i å svare på dette. 
I forsøket på å viske ut publikums glemskhet rundt maktkampene for 800 år siden, dramatiserer han et rykte fra kongesagaen om at barnets far, Håkon Sverresson, ble forgiftet av sin stemor i 1204. 
Dernest diktes det fritt rundt de historiske halvbrødrene Inge og Skule Bårdsson. 
Sistnevnte forvandles til den onde Gisle som står i ledtog med baglerne og pavekirkens maktkåte biskoper (bagler betyr bispestav). 

Les også: 

Historikere vil nok mislike omdiktningen. 
Ambisjonen er å forenkle konfliktlinjene til et spørsmål om den frie bondens kamp mot pavekirken som Håkons farfar, kong Sverre, talte midt imot. 
Men du skal følge godt med for ikke å bli forvirret. 
Den senere maktkampen mellom kong Håkon og hertug Skule Bårdsson er utradert. 
Pappfigurer 

Forenklingen ender dessverre i altfor mange biroller som regissøren ikke gjør interessante nok. 
Bjørn Sundquist, Søren Pilmark med flere spiller endimensjonale pappfigurer. 
Filmreklamen om ""flukten som endret Norges historie for alltid"" blir en klisjéfylt påstand mer enn noe vi får se og oppleve. 

Når Lanesskog først dikter om på fakta, er det rart at han ikke utnytter en dramatisk hendelse som fant sted flere år etter flukten: 
Frillen Inga, Håkons mor, måtte bære glødende jern (jernbyrd) for å bevise at barnet var en kongssønn. 

Slik blir ""Birkebeinere"" en altfor tam historieleksjon som Gaup berger i land med heftige skiscener og bonden Skjervalds intense behov for å hevne seg på baglergjengens onde leder. 

Her finner du mer stoff om innspillingen av ""Birkebeinerne"": 

Les også om Nils Gaups forrige film, ""Glassdukkene"": 
",1
"Rockestjerna Tordenskjold
Merkelig blandingsfilm om sjøhelt på land. 

Det er ikkje så lett å seia heilt nøyaktig kva slag film danske «Tordenskjold og Kold» er. 
På den eine sida er det eit historiske drama om den store dansknorske krigshelten Peter Wessel, meir kjent som Tordenskjold. 
Men samtidig handlar ikkje filmen om det Tordenskjold blei kjent for, nemleg den dansknorske krigen mot Sverige, og ganske særleg slaget i Dynekilen i 1716 eller erobringa av festninga i Marstrand i 1719. 
Nei, denne filmen handlar om dei tre siste månadene i Tordenskjolds liv, i 1720. 
Historia er basert på verkelege hendingar, men det er likevel ikkje ein historisk korrekt film. 

Parallelt med den historiske dramatikken prøver filmen å vera ein slags komedie, eigentleg ein ganske plump komedie. 
Samtidig som det strengt tatt handlar om ein mann som har mista sitt livs mål og meining, og som går under i damer og drykk. 

Og dermed er me ved roadmovien, for «Tordenskjold og Kold» handlar altså om ein krigshelt som ikkje finn seg til rette, og som dreg på ein slags turné, i hestevogn, saman med kammertenaren Kold, akkompagnert av moderne rockemusikk. 
Han reiser rundt og opptrer med forteljingar om sine bedrifter, langhåra og i flagrande gevantar. 
Etterpå sel han merchandise og har seg med villige groupies, som knullar Tordenskjold fordi han er berømt. 
Han er som ei stor rockestjerne på veg ned. 

I starten kjeda eg meg, som Tordenskjold. 
Så lurte eg på kva dette eigentleg var. 
Men etter kvart kom eg inn i filmen og tykte det var ganske bra. 
Men det er forvirrande greier. 
Såpass at danske kritikarar har gitt filmen alt frå to til seks på terningen og kalla dette både originalt og dumt. 

Norge er ganske tungt involvert også i filmen om Tordenskjold. 
Erlend Loe har skrive manus, Jakob Oftebro gjer nok ein god hovudrolle i nok ein dansk storfilm. 
Og i rolla som broren: 
Ole Chrisoffer Ertvaag frå Stavanger. 
Danske Henrik Ruben Genz står for regien. 
Men akkurat kva slag film han har laga, veit eg altså framleis ikkje. 
",1
"Clinton bør frykte Bays film
Hillary Clinton var utenriksminister da fire amerikanere ble drept i Benghazi. 
En actionfilm om tragedien gir henne neppe drahjelp fram til presidentstolen. 

Nå hører det slett ikke til regissør Michael Bays revir å lage politisk dokumentar, han er snarere kjent for sine actionfilmer (Transformers, Armageddon) og musikkvideoer (Tina Turner, Meatloaf). 

Erfaringen bruker han til å forvandle det fatale angrepet mot USAs konsulat i Libya til en hyllest av de muskuløse sikkerhetsgutta til CIA. 
Det var de som – i mangel på tilstrekkelige sikkerhetsvakter rundt ambassadør J. Christopher Stevens – forsøkte å redde ham ut av en bolig som opprørere satte i brann. 

Skrur man av kontakten med virkeligheten, fungerer filmen som en heftig actionfilm der kontorfolkene er maktesløse i møte med fiendens mitraljøser og bombekastere mens de paramilitære CIA-vaktene ofrer liv og lemmer for å redde 36 amerikanere. 

Interesserer man seg for de politiske konfliktene, reiser filmen flere spørsmål enn den gir svar. 
Bay viser at CIAs hemmelige tilhold i en bygning, knappe 300 meter fra konsulatet, skyldtes at etterretningsorganisasjonen kjøpte opp våpen i Benghazi etter krigen mot president Kaddafi. 
Men at den lyssky hensikten kan ha vært smugle dem videre til opprørere i Syria, slik gravejournalist Seymour Hersh har hevdet, tier regissøren stille om. 
Forsømte sikkerheten 

Derimot får både vi og amerikanske kinogjengere en ny påminnelse om at utenriksminister Hillary Clinton og hennes departement ikke sikret konsulatet godt nok. 
Det kostet ambassadør Stevens og en medarbeider livet 11. september 2012. 
Morgenen etter omkom to av CIAs sikkerhetsvakter i kampene som fulgte da de ikke fikk støtte av styrker utenfra. 

Skuffende er det også at Bay knapt forteller noe om libyernes motiver. 
Men han får i det minste vist at amerikanerne ikke skjønte bæret av hva de holdt på med i et arabisk land. 
",0
"Fra silkestrømper til kjønnsrevolusjon
""Den danske piken"" er mer av en rørende og grenseoverskridende kjærlighetshistorie enn et sannferdig og forklarende portrett av verdens første kjønnsopererte. 

Kjønnsskifte og transpersoner har vært mye omtalt i det siste, ikke minst etter at OL-vinner og Kardashian-kjendis Bruce Jenner ble til Caitlyn i fjor. 
Men tenk deg å være kvinne i en mannskropp i København på 1920-tallet! 
Det var kunstneren Einar Wegener, og den kampen både han og hans elskede kone Gerda gjennomgikk i Einars mentale og etter hvert fysiske transformasjon til Lili Elbe, var alt annet enn enkel. 
Aller minst på grunn av konsekvensene for parets kjærlighetsfylte ekteskap. 

Oppvåkning i ballkjole 

Fra det øyeblikket Einar med en tilfeldighet iførte seg silkestrømper og ballkjole og oppdaget sin indre kvinne, får vi innblikk i et ras av sterke og begripelige følelser. 
Og vonde valg og erkjennelser for dem begge. 
Det er sårt og rørende å se omsorgen de har for hverandre. 
Men dessverre: igjen fokuseres det mest på feminine fakter, klær, sminke og frisyre når den kvinnelige oppvåkningen for en transkjønnet skal skildres. 

Er virkelig silkeundertøy og leppestift det som definerer kvinnekjønnet? 

Kostymer, skuespillere, interiører, lys og landskaper gjør at hvert bilde er vakkert. 
Eddie Redmayne og Alicia Wikander løfter filmen ytterligere med sine nydelige, imponerende rolletolkninger, men den dvelende stemningen gjør filmen litt for langdryg. 

Norske fjelltopper 

En kuriositet er at Lili Elbes hjemsted Vejle i flate Danmark i filmen har både snødekte fjelltopper og glitrende fjorder. 
For her har Møre og Romsdal trådt til som modell! 
Landskapsforfalskningen står for øvrig naturlig til den historiske forfalskningen av den virkelige historien om Gerda og Einar/Lili. 
Her har en tatt seg store, mer salgbare friheter både ved å sentimentalisere kjærlighetshistorien og ved å forenkle prosessen og problematikken rundt selve kjønnsskifteoperasjonen. 

Bare greit å vite. 
",1
"Ellevill orgie i skadefryd
Det er lett å kose seg med etterpåklokskap når krisen ingen så komme er et faktum. 
Men heldigvis er ""The Big Short"" også innom de bitre og vonde sidene av den skandaløse finanskrisen i 2008. 

De som tror at alle trender og markeder fortsetter inn i himmelen. 
De som stikker hodet i sanden og sover i timen. 
De som bruker hårgele, går i dress, kjører dyr BMW og vurderer alle mennesker etter hvor mye de tjener. 
Åh, som de får kjørt seg i ""The Big Short"", en ellevill og pedagogisk skildring om hva som gikk galt før finanskrisen i 2008. 
Vi vet hvordan det gikk da den såkalte subprime-boblen sprakk i USA i 2008. 
Misligholdte boliglån solgt i altfor fin innpakning som investeringsobjekt på børsen veltet flere gigantselskaper, og krisen fikk ringvirkninger langt inn i norske kommuner. 
I USA førte kollapsen til at millioner måtte gå fra jobb og bolig, og myndighetene måtte sprøyte milliarder av skattebetalernes dollar i redningspakker til banknæringen. 

Men filmen ""The Big Short"", basert på finansjournalisten Michael Lewis' sanne historie i boken med samme navn, handler aller mest om de som så denne kollapsen komme et par år tidligere, og som så en mulighet til å tjene seg søkkrike på å bli ledd ut av bransjens sedvanlige forståsegpåere underveis. 

Veddet på kollaps 

Michael Burry heter den eksentriske legen og investoren som først innså at ikke alt var som det skulle i det amerikanske boligmarkedet, som ""alle"" var enige om var bunnsolid. 
Christian Bale framstiller ham mesterlig som en sosialt klønete type som går barbent på jobb, spiller heavy metal på full guffe og gjør akkurat som han vil. 
Burry satte i gang med såkalt shortsalg, eller shorting mot boligmarkedet. 
Svært enkelt forklart veddet han på at boligmarkedet skulle falle i verdi i framtiden. 
Og alle lo. 

Men ryktene om galningen gikk, og fikk et par andre aktører til å tenke. 
En superselger av en bankmann (Ryan Gosling) satset på det samme, og fikk med seg en annen Wall Street-eksentriker: hedgefondsjefen Mark Baum (Steve Carell). 
Og på sidelinjen lukter også en fallert bankmann (Brad Pitt) muligheten for storgevinst på andres ulykke. 

""The Big short"" er den festlige fetteren til filmene ""Margin Call"" og ""The Wolf of Wall Street"". 
Morsom, sjokkerende, lærerik og underholdende fra første til siste bilde. 
Fra Goslings kyniske fortellerstemme, via stilige og effektive stillbildekollasjer, kjappe replikker og et knippe mer eller mindre likandes løgnaser i en lat, korttenkt og grisk bransje. 
At regissør Adam McKay samtidig greier å forklare kompliserte økonomiske begreper og mekanismer, er en pedagogisk genistrek. 

Svært mye av underholdningsverdien ligger i at vi vet hvordan det går, og dermed blir skadefryd en viktig ingrediens. 
Men særlig Carells lettantennelige og selvsentrerte rollefigur er en fryd å følge. 
I et solid skuespillerensemble er det Carell som stjeler showet og latteren, og som er bransjefolkets eneste karakter av kjøtt og blod. 

Lære for livet 

På ett punkt er man i ferd med å glemme at disse hendelsene egentlig var en tragedie, men filmen henter seg inn og viser både bitterheten og hykleriet i etterpåklokskapen. 

Det kapitalistiske systemet og mentaliteten hudflettes i ""The Big Short"", men fenomenet shortsalg slipper billig unna. 
I hvor stor grad bidro denne typen handel til å forsterke krisen? 
Hvilke verdier skapes fra shorting, utover å gjøre investorer rikere eller fattigere, og meglere rikere? 
I den detaljrikdommen fra børsmarkedet som filmen gir oss innblikk i, burde også dette vært belyst. 

Men når vi har ledd fra oss av alle de som ikke så eller forsto. 
Og igjen tatt inn over oss de tragiske konsekvensene av den grådige dårskapen denne gigantsvindelen førte med seg. 
Da har ""The Big Short"" også minnet oss på en viktig lære for livet: 

Bruk hodet, vær kritisk. 
Ikke tro at flertallet alltid har rett. 
Ikke ta alt såkalte eksperter sier for god fisk. 

Vel verd kinobilletten bare det! 
",1
"Da kvinnekampen var voldelig
Både vold og bomber måtte til for at kvinner skulle få stemmerett i Storbritannia. 
Men var det rett å skildre suffragettenes virkelige kamp gjennom én fiktiv, lidende kvinne? 

Det er laget mange fantastiske filmer om minoritetsgruppers kamp for frihet, rettigheter og rettferdighet i årenes løp. 
Endelig er det kvinnenes tur! 
Og britiske ""Suffragette"" lever opp til ambisjonene: 
Vekke vår rettferdige harme. 
Minne om ofrene som en gang ble gjort for rettigheter vi i dag tar som en selvfølge. 
Og få oss til å tenke på hva rettighetene har ført til og hvordan de er forvaltet. 

Sivil ulydighet 

Året er 1912. 
De såkalte suffragettene, kvinner (og noen menn) som kjempet for likeverd og stemmerett for kvinner, er møkk leie av å oppføre seg og be pent. 
Det har de gjort i 50 år uten resultat. 
Tiden er inne for sivil ulydighet. 
I dag ville handlingene deres antakelig blitt kalt terror. 

Suffragette-bevegelsen hadde sine gallionsfigurer og martyrer, men i filmen skildres hendelsene heller via fiktive Maud (Carey Mulligan). 
Gjennom hennes forvandling fra mønsterarbeider på vaskeriet og god hustru og mor til sivil ulydig suffragette får vi et innblikk ikke bare i hverdagslivet for fattige kvinner mens kampen påkikk, men også hvor stor risiko de tok for å kjempe denne viktige kampen. 

Glitrende Mulligan 

Det harde livet i arbeider-London skildres i et gråskjær som gir den rette realismefølelsen, og med autentiske kulisser og kostymer. 
Glitrende gjort! 
Glitrende er også Mulligan, som gir prøvelsene et fantastisk, følsomt fjes i Mauds skikkelse.Det er lett å forstå valget om å fortelle historien om kvinners kår i denne tiden gjennom ett kvinneliv. 
Men valget viser seg å være et tveegget sverd: 
""Suffragette"" blir mer en historie om arbeiderkvinners kår enn om suffragettenes kamp, og er tidvis farlig nær skillingsvisen i iveren etter å skape identifikasjon. 

Symbolfigurer 

To viktige og virkelige skikkelser fra suffragette-bevegelsen, lederen Emmeline Pankhurst (Meryl Streep) og Emily Wilding Davidson, som ofret livet for saken da hun kastet seg foran kong George 
Vs hest, blir dessverre bare små symbolfigurer. 
Et stort savn for filmens historiske verdi. 
",1
"Overdådig vakkert, men kjedelig
Store asiatiske regissører eksellerer i å hylle kampscener inn i den skjønneste estetikk. 
Men interessant handling fortjener vi vel også? 

Terningkastets forbannelse la seg over meg da jeg for et par år siden skulle anmelde «The Grandmaster» av kinesiske Wong Kar Wai. 
Det ene øyeblikket snappet jeg etter pusten ved synet av betagende vakre scener, det neste falt jeg i søvn av kjedsomhet. 

Her kan du lese anmeldelsen: 

Slik er det også med ""The Assassin"" (Leiemorderen) av den taiwanske filmskaperen Hou Hsiao-Hsien. 
I bilde etter bilde kles kinesiske herskere opp i de vakreste gevanter mens fuglene letter fra trolske, tåkelagte vann. 
I en vidunderlig bjørkeskog slåss en gullmaskert kampkunstner, inn bak hoffgemakkenes flortynne gardiner sniker den kvinnelige leiemorderen seg. 
Men akk, hvorfor skjer nå alt dette? 

Hsiao-Hsien vant prisen for beste regi i Cannes i fjor, men det er jo nettopp en kategori der det estetiske står sentralt. 
Jeg klarer aldri å engasjere meg i historien fra 700-tallets Kina om kampkunstmesteren (en hvitkledd nonne) som sender sin elev Yinniang av sted for å drepe hennes elskede fetter. 
Målet er at eleven skal lære seg av med å bli fordervet, les bløthjertet, av menneskelige følelser i jobben som leiemorder. 

Gjort bedre av andre 

Også kinesiske Zhang Yimou («Hero», «Flyvende dolker») skildret i «Curse of the Golden Flower» en grufull maktkamp med en overdådig oppvisning av gull, glitter og rikdom. 
Men han klarte under det estetisk fullkomne å få det menneskelige dramaet til å grine mot en, drevet av klassiske følelser som kjærlighet, sjalusi, hevnlyst, misunnelse og hat. 

Anmeldelsen finner du her: 

Vil du ha stilisert skjønnhet ned i den minste detalj, se gjerne Hsiao-Hsiens film. 
Forventer du dertil en fengende historie, kan det hende du blir skuffet. 
",1
"Sårt og uendelig vakkert
Den audiovisuelle trollmannen Paolo Sorrentino er her igjen, nå med et drama om menneskets strev for å skape kunst av varig verdi. 

Kom dere på kino, folkens, det er høysesong for severdige filmer, men de går av plakaten før du vet ordet av det. 

Nå gjelder det filmen ""Ungdom"" av italieneren som for et par år siden leverte ""Den store skjønnheten"", et mesterverk om menneskelig forfall omgitt av den vakreste kunst og musikk. 

Anmeldelsen av ""La grande Bellezza"" finner du her: 

Denne gang har Sorrentino flyttet sitt overflødighetshorn av tablåer fra Roma til et spahotell i Sveits. 
Der blir vi kjent med den pensjonerte dirigenten og komponisten Fred Ballinger (fremragende spilt av 82-årige Michael Caine) og hans venn, filmregissøren Mick Boyle (Harvey Keitel, 76 år). 
Underveis dukker også 78 år gamle Jane Fonda opp i en birolle. 
Forgjengelighet 

Filmens regissør er – sammenlignet disse høyst oppegående aktører – bare 45 år, men er lidenskapelig opptatt av kroppens, åndens og kjærlighetens forgjengelighet. 
I en av låtene synges det ""I'd like to touch you but I've forgotten how"". 
I en scene der et middelaldrende par spiser middag i taushet, fiker kona til ektemannen så brått at andre hotellgjester skvetter. 

Regissøren kan minne om Roy Andersson i sine surrealistiske, bittersøte framstillinger av menneskelig svakhet. 
Men der svensken bruker en gråbrun fargeskala, er Sorrentino mer fargeglad.Les også anmeldelsen av Roy Anderssons siste film: 

Følelser er alt vi har 

Storyen er et tynt, dog tilstrekkelig skjelett for å levendegjøre hvordan vi dyrker ungdom, sex og skjønnhet samtidig som alle blir eldre for hvert år som går, og dermed så lett å skyve til side som utdaterte. 

Følelser er alt vi har, er et utsagn Sorrentino legger i munnen på en av figurene. 
Aldeles betagende uttrykkes det i sluttscenen der koreanske Sumi 
Jo synger: 
""I feel complete. 
I loose all control when you whisper my name.""Se og hør. 
",1
"Søt dinosaurgutt finner seg sjæl
Historien om den lett nevrotiske dinosauren Arlo kommer med smellvakker animasjon og et lettfattelig budskap om å konfrontere frykt og å elske sin neste som seg selv. 

Den dagen dinosauren Arlo ble klekket ut av egget sammen med sine to søsken, var det han som bodde i det største egget. 
Men ut kom bare en litt redd og en litt klønete liten dinosaur, som skulle tilbringe de neste leveårene med alltid å komme til kort i forhold til sin bare bitte litt eldre bror og søster. 

Hard vei hjem 

Arlo levde likevel godt med sin dinosaurfamilie på bondegården deres. 
Helt til den dagen han, i nok et forsøk på å være like tøff som sine søsken, kom vekk fra flokken sin på dramatisk vis. 
Helt alene må Arlo bakse seg gjennom vill natur med mange farlige og slemme vesener, i håp om å finne tilbake til hjem og familie. 
Og underveis får han uventet selskap av en hundeliknende liten mennesketass. 
Ferden blir spennende og strabasiøs, og Arlo oppdager både nye sider av seg selv og nye følelser underveis. 

Men noe skurrer likevel i dette vakre universet, der dinosaurer og andre forhistoriske skapninger lever videre i en tid med steinaldermennesker.For manuset lener seg i for stor grad på velkjente ingredienser fra Disney-universet: tap av omsorgsperson, komme bort fra flokken, den lange veien hjem, følelser og vennskapsbånd som knyttes på tvers av art, og den sedvanlige lærdommen om vennskap og å finne seg sjæl og egen styrke. 
Finnes det ikke noe nytt å fortelle? 

Naturtro landskaper 

Pixar Animation Studios har igjen gjort fantastiske ting med animasjon. 
Landskapene er så naturtro at det ser ut som ekte film. 
Er det ekte film? 
Hadde ikke Arlo og lille Tass vært så opplagte animasjonsfigurer i all sin tradisjonelle enkelthet, kunne man virkelig begynt å lure. 
Uansett gir kontrasten mellom den virkelighetsnære naturen og de opplagt animerte figurene en besnærende kontrast. 
Men den er også tidvis forstyrrende. 
",1
"Smart portrett av geniet og faren Jobs
Et jabbete portrett av en ganske så slitsom fyr – for de innvidde. 
Men smarte, fascinerende og velspilte ""Steve Jobs"" er mye mer også. 

At Apple-gründer Steve Jobs ikke er noen vanlig visjonær revolusjonær, det vet verden for lengst. 
En drøss med biografimursteiner fins, og i 2013 spilte Ashton Kutcher ham i ""Jobs"". 

Les også: 

Denne gangen er det avdøde (2011) datageniet skildret atskillig mer elegant. 

Sorkin-avtrykk 

Det blir fort klart at manusforfatter Aaron Sorkin (Presidenten, The Social Network) har fått satt sine fingeravtrykk over det hele. 
Og det er en god ting! 
Kongen av såkalt ""walk and talk"" lar igjen sine objekter snakke fort og veldig mye mens de går i trapper og korridorer. 
Her skjer det alltid bak scenen rett før et nytt, revolusjonerende dataprodukt skal lanseres med galaktisk bravur, tre store lanseringer i løpet av rundt 15 år. 
Det blir jabbete og repeterende, og forutsetter god forhåndskunnskap om Apple-historien. 
Men du verden for et smart og effektivt fortellergrep når denne ekstraordinære mannen skal portretteres. 
Ikke bare som gründer denne gangen, men også som menneske. 

Det er gjennom relasjonene til sine nærmeste medarbeidere og datteren Lisa gjennom årene filmen dekker fra Macintosh-lanseringen i 1984 at vi får et innblikk i hva som drev Steve Jobs: en perfeksjonistisk kontrollfrik som var så besatt av detaljer og logikk at menneskelige følelser sjelden fikk komme til overflaten. 
Men når de en sjelden gang gjør det, selvfølgelig gjennom Sorkins kjappe og smarte dialog, faller mange brikker på plass. 

Fassbender og Winslet 

Det Michael Fassbender mangler i fysisk likhet til Jobs, tar han igjen i intensiteten og dedikasjonen i utstrålingen. 
Han gjør en glitrende god tolkning av Jobs. 
Og ""Steve Jobs"" hadde vært atskillig mindre interessant uten den fabelaktige Kate Winslet i den store birollen som Jobs' høyre hånd, sparringpartner og beste venn Joanna Hoffman. 

I denne filmen har Jobs enda mindre privatliv enn sist. 
Kanskje er det derfor skildringen av forholdet til datteren, som han lenge ikke ville vedkjenne seg, som gjør aller størst inntrykk. 
",1
"Drømmen om Europa som ble knust
Rystende, troverdig og usentimentalt skildres to unge menn fra Burkina Fasos jakt på en bedre framtid i lykkelandet Europa. 

En himmelblå liten stjålet MP3-spiller blir symbolet både på drømmen, løgnen og realismen om Europa i denne filmen, som skildrer to migranters fysiske og mentale reise fra Burkina Faso til Italia. 

Den unge alenefaren Ayiva (Koudous Seihon) og kompisen Abas drømmer om å få jobb, tjene gode penger og treffe fine, villige damer i Europa. 
I Libya venter den siste bøygen: 
Middelhavet. 
Det er dyrt og risikabelt å krysse. 
Men på andre siden venter Europa. 
Paradiset! 
Et drømmeland verd å risikere livet for. 
De har både hørt det og sett det på landsmenns Facebook-sider. 

Kummerlige kår 

Med tre måneders oppholdstillatelse i Italia i lommen oppsøker de en landsmann de håper kan hjelpe med bolig og jobb. 
Har de ikke fast jobb innen tre måneder, er det rett ut. 
Ayiva og Abas får snart erfare at arbeidsmarkedet for migranter betyr svart arbeid, ydmykelse og grov utnyttelse, og at langt fra alle i det nye landet vil dem vel. 

Stoltheten forhindrer dem i å reise tilbake eller å fortelle de forventningsfulle der hjemme hvordan det egentlig står til."" 
Middelhavet"" er ikke en perfekt film. 
Klipperytmen er ulogisk: ting tværes ut eller hoppes merkelig bukk over. 
Vi får heller ikke noe særlig innblikk i hva slags liv Ayiva og Abas reiste fra. 

Viktig og unikt 

Men til gjengjeld er ""Middelhavet"", som er basert på hovedrolleinnehaver Seihons egne opplevelser som migrant, en uhyre viktig film. 
Ikke fordi historien ikke er fortalt før, men fordi den forklarer sammenhengene både unikt og troverdig. 
Fra den udefinerbare drømmen, via den harde, kalde virkeligheten, til hvordan stolthet og skam underslår sannheten, og dermed sår drømmen om Europa i enda flere landsmenn. 

Det er sterkt, det er autentisk og troverdig. 
Og hjerteskjærende i all sin usentimentalitet. 
",1
"Gjør det vrient å le av Snåsamannen
Regissør Margreth Olin tør å gå motstrøms. 
Nå har hun laget en forunderlig film om Joralf Gjerstad, håndspåleggeren i Snåsa, som fortjener respekt. 

Olin tar alltid tak i spennende tema i sine dokumentarer, fra kvinnelig forakt for eget utseende (""Kroppen""), heftige lengsler og aggresjon blant fjortiser (""Ungdommens råskap"") til behandlingen av mindreårige asylsøkere i Norge (""De andre""). 

Ikke alltid har hun lykkes formmessig, men det brennende anliggendet – å ville formidle et viktig og humanistisk budskap – er det aldri tvil om. 

Skepsis mot Gjerstad 

I norsk offentlighet er vi flasket opp med skepsis til alt som ikke kan bevises vitenskapelig. 
Følgelig har Joralf Gjerstad blitt møtt med atskillig latter etter at hans healervirksomhet ble allment kjent gjennom Ingar Sletten Kolloens bok ""Snåsamannen"" i 2008. 
Skeptikere har snakket ned at ikke bare folk flest, men også rikspolitikere som Trine Skei Grande og Bjarne Håkon Hanssen har oppsøkt Gjerstads varme hender. 

At Olin gir ham en real sjanse, skyldes at hun i arbeidet med ""De andre"" ble utmattet av å dokumentere menneskelig lidelse. 
Nå ønsker hun å skildre en som har forsøkt å gjøre godt. 

Gjerstad, som i år fyller 90, har for lengst sluttet å ta imot besøk, men sa ja til Olins prosjekt. 
Slik kunne hun i 2014 invitere folk til Snåsa for å filme hva som skjer når han rører dem i sofaen hjemme i stua si. 
De varme hendene 

Det er en merkelig opplevelse. 
Jeg startet med alminnelig, sunn skepsis og ørene på stilk for å avsløre ethvert tegn på juks. 
Men så kommer skjebnene som perler på en snor: 
Mira på 11 som har hatt nakkesmerter siden hun ble født. 
Hun skjønner ingen verdens ting da de varme hendene løsner opp spenningene. 

Eller ta den unge skuespilleren som er fylt av angst. 
Gradvis aner vi at det skyldes manglende selvtillit. 
Gjerstad ber henne først synge, så spille på piano. 
Det er en vidunderlig scene som avdekker kvinnens talenter og viser hvordan et menneske kan forløses av å bli sett. 

Eller hva med skeptikeren, han som alltid har flirt av healere, men som i seks år har hatt en stiv arm og hodesmerter etter en fallulykke, og derfor gir Snåsamannen en sjanse. 
Du må ha et hjerte av stein for ikke å bli rørt av forvandlingen. 
For ikke å snakke om pappaen til Mira, en mann forpint av uforståelige mageplager og breddfull av mistro. 
Ikke rart Miras mamma gråter etter besøket hos healeren. 
Lykkes ikke allltid 

Olin tar heldigvis også med eksempler på at Gjerstad ikke lykkes, som i møte med kvinnen født med vannhode. 
Hun har masse smerter på grunn av innopererte dren og en tung historie som mobbeoffer. 

Men troverdigheten ryker ikke av at han ikke greier å fjerne smertene hennes, for Olin får fram andre nyanser: 
Gjerstad forstår ikke selv hva slags kraft han besitter. 
Han forsøker ikke å konkurrere med legene, og han er dypt såret over at enkelte i Snåsa nærmest har spottet ham fordi han ikke har klart å helbrede sin egen kone, Signe. 

Så belastende var skepsisen i offentligheten en periode at Gjerstad var på nippet til å ta sitt eget liv. 

Olin og hennes klipper har gjort en fin jobb med å sy sammen samtalene i sofaen, intervjuer med syke før og etter møtet med healeren, samt naturbilder som gir pusterom for tanken. 
Det eneste hun kunne droppet, er besøket i et lite museum i Snåsamannens barndomshjem. 
Det harmonerer liksom ikke med den beskjedenheten som preger Gjerstad selv. 

Men det er pirk. 
Olin har laget en fascinerende dokumentar som gjør det vrient å le av mannen med de helbredende hendene. 
",1
"Stefarsjalusi som raske kalorier
Når far og stefar konkurrerer om barnas gunst, kan både pinlige, morsomme og triste situasjoner oppstå. 
I ""Daddy's home"" blir det litt for ofte bare pinlig og trist. 

Will Ferrell er blitt en gjenganger i midt på treet-komedie fra Hollywood de siste årene. 
De som elsket ham som Ron Burgundy i Anchorman-filmene vil ikke kjenne ham igjen som den milde, godhjerta A4-familiefaren han har lånt kropp til i ""Daddy's home"". 

Her er han Brad, stefaren til to småskolebarn som han gjør absolutt alt for å bli likt av. 
Men ungene synes stort sett Brad er en dust. 
Bedre blir det ikke når barnas biologiske tøffing av en globetrotterfar Dusty (Mark Wahlberg) dukker opp. 
Dusty er kjekk, muskuløs og superkul. 
Alle liker Dusty. 
I motsetning til Brad, som snakker som en selvhjelpsbok og irriterer de fleste. 

Les også: 

Konkurransen mellom de to fedrene er så ujevn at dette bør bli morsomt. 

Smiskende og infantil 

Men det blir langt mellom latterkulene, og de kommer stort sett etter åpenbare ""funniest videos""-øyeblikk. 
At filmen i det hele tatt er en komedie skyldes utelukkende stefaren Brads personlighet: 
Med smiskende framtoning ivrer han etter å tekkes alle. 
Kombinert med et infantilt konkurranseinstinkt blir det svært så pinlig å følge Brad i fri utfoldelse. 
Men dessverre litt for ofte bare pinlig på den vonde ""stakkars dust""-måten. 
Les også: 

Et lite anstrøk av onde hensikter hadde faktisk gjort Brad både morsommere og mer sympatisk. 
Og Dusty? 
Han er rett og slett en fyr det er svært vanskelig å tro på i relasjon til denne familien. 

Tøyer grenser 

Nå er ""Daddy's home"" både vellaget og velspilt på den typiske Hollywood-måten. 
Flott rollebesetning, dialogen flyter flott, og manuset tøyer befriende langt på mange språklige og politisk korrekte grenser. 

""Daddy's home"" er som raske kalorier. 
Selv om næringsinnholdet er skralt, smaker det tidvis godt og gir et par umiddelbare kick. 
Men den er fort fordøyd og fort glemt. 

Grei tidtrøyte kalles det visst også. 
",0
"Mesterlig røverhistorie, men for lang
Quentin Tarantino er så trygg på sitt stempel som regissør av voldsscener at han strekker sin 8. film ut i 11 kvarter. 
Det kjennes for langt. 

Men ikke misforstå. 
Uttværingen betyr slett ikke at filmskaperen fyller hvert bidige minutt med skyte— og drapsscener. 
Å nei da. 
""The Hateful Eight"" er en burlesk og makaber røverhistorie i seks kapitler der regissøren tar seg god tid til å samle troppene – de hatefulle åtte – før han får stengt dem inn i en avsidesliggende jernvarehandel slik at de kan utmanøvrere og utradere hverandre. 

Ligg unna, dere som ikke klarer å ha distanse til blod og gørr på lerretet. 

Selv har Tarantino uttalt at han vil teste hvor lenge han kan holde publikum i ånde før volden tar til. 
Jeg ødelegger lite ved å røpe at første drap skjer sist i tredje kapittel. 
Fram til da har Tarantinos stjerneskuespillere eksellert i skrøning, skravling og skryting. 
Flere av de hatefulle åtte har et sterkt behov for å få kontroll over de andre, og da er verbal posisjonering et virkemiddel før skyter'n, giftflaska og galgetauet tas i bruk. 

Men selv om all skravlinga mellom aktørene gjør veien til fjerde kapittel i lengste laget, er jeg ikke i tvil om Tarantinos mesterskap. 
Ta bare det eminente åpningsbildet: 
Kamera zoomer ut fra et gammelt krusifiks plantet i et øde, nedsnødd landskap. 
Fra det fjerne nærmer et kjøretøy seg, aha, der kommer siste diligence til Red Rock, trukket av seks hester. 

Dramaet skjer på en gudsforlatt fjellovergang i Wyoming sist på 1800-tallet, den gang alskens krapyler var ""wanted dead or alive"" for 8-10.000 dollars belønning. 
Slike plakater skapte den tvilsomme yrkesgruppen dusørjegere. 
Snart må diligencen stanse for en sådan. 
Midt i veien står skuespiller Samuel L. Jackson i vinterhabitt, i rollen som major Marquis voktende på et lass med lik han vil innkassere penger for. 
I vogna sitter hans konkurrent, en bøddel som foretrekker å frakte sitt bytte – den snerrende mordersken Daisy – levende til galgen i Red Rock. 

Åtte hatefulle figurer 

Ekkoet fra den amerikanske borgerkrigen slår støyende inn idet nok en fyr snakker seg inn i ekvipasjen i kapittel 2: 
En vanvittig skravlete Red Rock-sheriff ytrer seg med heftig sørstatsaksent og spott overfor majoren som han kaller nigger'n. 
Det er dristig å introdusere åtte personer og gi dem hvert sitt særpreg. 
Men Tarantino greier det ved hjelp av diverse fortellerknep. 
Ett er å gjøre snøstormen så ille at diligencen må stoppe ved Minnies forblåste jernvarehandel og bli værende der. 
Personasjene i sjappa presenterer seg i kapittel 3 med tilforlatelige hensikter – Tim Roth spiller nok en bøddel (med fin britisk aksent!), en annen skal besøke mora si, en tredje er pensjonert sørstatsgeneral – men så pang! 

Krimgåte og overrumpling 

Der skifter Tarantino fortellergrep, tyr til giftflaska, lager krimgåte, kommer med overraskende tilbakeblikk og ruller opp de hatefulles sanne vesen i stadig nye vendinger. 
Det er medrivende så det forslår, strålende spilt av en opplagt gjeng skuespillere og suverent akkompagnert, fra ""Glade jul"" på ustemt piano til heftig tonefølge av Ennio Morricone. 

Regissørens kontroversielle varemerke har alltid vært å la overrumplende voldshandlinger eksplodere midt i de mest trivielle samtaler, gjerne så overdrevet at det blir komisk. 
Effekten er paradoksal: 
Du griper deg i å le av noe som i den virkelige verden er forferdelig. 

At Tarantino gjør ubehagelige voldsscener lattervekkende, skaper en distanse som hjelper oss til å holde ut at neser bli slått inn og kropps— og ansiktsdeler blåses bort av kuler. 

Noen kinogjengere vil bli værende i latteren, andre opplever fort at den størkner i halsen. 
Også det siste er en intendert effekt fra Tarantinos side: 
Den som tenker etter, vil brått skjemmes over å flire av det blodige fjeset til mordersken Daisy.Det er denne ambivalensen hos mang en tilskuer som gjør Tarantinos filmer så vanskelige å bedømme. 
Dessuten må du lytte godt for å finne et budskap i all skravlinga. 
Men at regissøren har klart å fortelle en vill røverhistorie, er uomtvistelig. 
",1
"Makabre og vakre eventyr
Dette er uka for makabre kinopremierer. 
Italieneren Matteo Garrone serverer tre eventyr på et blodstenkt fat. 

Mange vil forbinde Matteo Garrone med ""Gomorra"" (2008), en nesten-dokumentarisk, sosialrealistisk skildring av den napolitanske mafiaen camorra. 

Nå går regissøren i en helt annen sjangerretning. 
Med bruk av engelsktalende stjerneskuespillere (blant dem Vincent Cassel, John C. Reilly og Toby Jones) har han laget et flettverk av eventyr, fylt av magi og merkelige hendelser. 
Inspirasjonen fra Napoli er der fortsatt, for de tre burleske og blodige historiene er hentet fra en samling eventyr som den napolitanske poeten Giambattista Basile samlet på 1600-tallet. 

Det burde ikke gå helt godt å pendle mellom skjebnene til hele tre ulike konger som troner i hver sin borg, plassert på toppen av hvert sitt fjell i en ubestemmelig renessanselignende fortid.Men Garrone holder orden på handlingstrådene: 
Først det barnløse kongeparet som får vite at dronningen kan bli gravid bare noen vil drepe et sjømonster og gi henne dets hjerte å spise. 
Dernest kongen med en gifteklar datter som et skummelt troll har voldsom lyst på. 
Og til slutt den ustyrtelig kåte kongen som lokker til seg en landsbykvinne uten å vite at hun er langt opp i årene. 

Vakkert og fælt 

Flettverket består av en overrumplende blanding av det fascinerende og det burleske, det betagende vakre og det avskyelig fæle der et ledemotiv er magiske forvandlinger av kvinnekroppen. 
Garrone lykkes i å komponere et vell av slående visuelle scener, akkompagnert av en drømmelignende, spilledåseaktig musikk signert Alexandre Desplat.Ikke spør meg hva det hele skal bety. 
Dette er eventyr fylt av lengsler og begjær som skal virke direkte på sansene våre. 
",1
"Hjelpeløse hevngrøss
Uerfarne skuespillere, stiv regi og lite troverdig handling gjør ""Skjærgården"" til en grøsser man like gjerne kan forbigå. 

Det velbrukte temaet hevn er en drivende følelse i storyen som er skrevet av den debuterende manusforfatteren Johan Anders Klausen. 

Slikt er greit for en grøsser der en hettekledd skikkelse etter hvert skal angripe med kvessede kniver av ymse slag. 
Problemet er bare at det er så vrient å tro på omstendighetene rundt det som skal hevnes: 
Ulykken eller drapet på en badende jentunge i et sund utenfor Risør. 

For hvorfor ble det aldri satt i gang politietterforskning etter det forsvunne barnet? 
Og hvorfor er det likevel noen som vet hva som skjedde den skjebnesvangre sommerdagen da hun forsvant, og ikke bare de tre ungdommene som var innblandet og i årevis har holdt munn om den dystre hemmeligheten? 

Å gi seg i kast med grøssersjangeren er å øve seg i et håndverk der man må mestre et sett med konvensjoner. 
Regissør Frode Nordås jobber iherdig med å sende fem unge voksne av sted på en hyttetur som vi skjønner skal flerres opp av hyl og skrik, blod og gørr. 
Men hvor mye han enn forsøker å skape sexy sommerflørt som kontrast til kommende grøss, blir det noe stivt over scenene. 
Ufrivillig komisk 

Grøsserkunsten handler om å la hevneren, her knivstikkeren, komme smygende på en måte som gir oss ubehag. 
Men akk, vedkommende slår til så plutselig og umotivert at det virker ufrivillig komisk. 

En streng kutyme blant filmkritikere er å ikke snakke sammen under pressevisninger. 
Under ""Skjærgården"" var vi to som endte med å kommentere og le høyt. 

Nordås debuterte i 2011 med vestlandskomedien «På bølgelengde». 
Jeg rundet av min anmeldelse med å skrive at ""mange synes det er moro å lage film. 
Men det skal mer til enn gøy på settet for at resultatet bør havne på norske kinoer."" 

Utsagnet kan gjerne gjentas. 
",0
"Freakshow med sjakkgeniet Fischer
Den underlegne som slo alle. 
En storpolitisk brikke. 
Et mentalt sykt sjakkgenis bisarre kamp. 
""Pawn Sacrifice"" handler om alt dette. 
Og ingenting. 

Hvite Eminem var verdens beste rapper, svarte Tiger Woods var verdens beste golfspiller. 
Men det var langt fra så oppsiktsvekkende som at en guttunge oppvokst i Brooklyn, oppdratt av kommunistsympatiserende og fraværende alenemor, skulle bli verdens beste sjakkspiller i en tid da ""alle"" gode sjakkspillere kom fra Sovjetunionen. 
Mens den kalde krigen var på sitt kaldeste. 

Rockestjernestatus 

Bobby Fischers historie er som et vondt eventyr, et bisart mareritt. 
Et ensomt, sjakkgenialt men ensporet barn. 
En tiltakende paranoia og besettelse som resulterte i bisarre krav og enda mer bisarr oppførsel i offentlighetens øyne. 
Rockestjernestatus. 
Kald krig-ikon da han egenhendig tok fra Sovjetunionen det intellektuelle overtaket sjakkdominansen i landet hadde mot USAs dekadente image. 
Og så tap av statsborgerskap og politisk asyl på Island. 
Få levde liv har så mye filmmateriale som Bobby Fischers. 

Likevel har ""Pawn Sacrifce""-regissør Edward Zwick begått en tidvis langdryg, uinteressant og helt middelmådig film. 

Bobby Fischers historie er filmatisert flere ganger før, og så nylig som i 2011 kom den glitrende dokumentarfilmen ""Bobby Fischer against the world"". 
Så hva har Zwick på hjertet? 

Ingenting nytt 

Ingenting nytt, bortsett fra en melodramatisk tilnærming og større vekt på utviklingen i Fischers mentale tilstand fra barndommen og til det legendariske verdensmesterskapet mot Boris Spassky var vunnet i 1972. 
Men noen konklusjon kommer aldri, Fischers tilstand blir mest et freakshow. 
Og rent sjakkfaglig bidrar filmen med lite og ingenting. 

Karikert kroppsspråk 

Bruk av autentiske bilder fra tidsepoken og at russerne faktiske snakker russisk viser at Zwick ønsker å formidle en slags troverdig realisme. 
Men det krasjer både med det bisarre i dramaet og Tobey Maguires nesten karikerte kroppsspråk i rollen som Fischer. 

For ny-interesserte sjakkentusiaster kan nok ""Pawn sacrifice"" være en både interessant og underholdende film. 
Men kjenner du historien fra før og har sett ""Bobby Fischer against the world"" er ""Pawn Sacrifice"" en skuffelse. 
",0
"Søstre i skam og smerte
En fascinerende 11-åring bærer mesterlig en varm og sterk skildring av komplisert søskenkjærlighet på sitt store skuespillertalent. 

Som en elegant ballerina snurrer Katja (Amy Deasismont) på skøyteisen iført rosa paljetter. 
Fra tribunen er blikkene til mor, far og lillesøster Stella (Rebecka Josephson) intenst festet på henne og c-momentene hun framfører. 
Men kamera følger heller ansiktet til Stella. 
Et lubbent barneansikt som forteller alt som følelsene som strømmer på: Spenning. 
Tilbedelse. 
Misunnelse og sjalusi. 

Mindreverdighetsfølelse 

For der Katja er vakker, talentfull og skoleflink og familiens stolthet, er Stella – helt gjennomsnittlig. 
Både hennes egen tilbedelse og foreldrenes lovprising av Katja får mindreverdighetsfølelsen til å flytte inn i Stella. 
Men da hun oppdager søsterens mørke hemmelighet, en stadig mer alvorlig spiseforstyrrelse, forskyves maktbalansen søstrene imellom. 
Hvem som er den ""lille"" søsteren blir stadig mer uklart. 

Fra første øyeblikk både imponerer og fascinerer unge Rebecka med sitt utrolige ""hjertet utenpå kroppen""-spill. 
Vonde og forbudte, men helt sikkert ganske alminnelige følelser spilles ut vart og intenst. 
Søskenkjærlighet og -sjalusi er et evig relevant tema, men filmens blikk gjennom Stella og Rebeckas rolletolkning løfter ""Min lille søster"" fra en tradisjonelt god dramafilm til en ""kryper under huden""-film. 

Pubertet presser på 

Også Amy Deasismont er flott som Katja. 
Kanskje passer Katja litt for oppskriftsmessig godt inn i den mye omtalte ""flink pike går på en smell""-boksen. 
Det kan tilgis fordi alt handler om Stellas opplevelse av det som skjer med søsteren og familien. 
Og også om den kompliserte fasen mellom barn og tenåring og nye, uhåndterbare pubertetsfølelser. 
",1
"Gode stemmer tolker sprø figurer
Finnes det en rød handlingstråd som kan binde sammen Knutsen & Ludvigsens sanger? 
Svaret er ja. 
Send de trønderske tunnel-boerne til Bergen for å ordne opp med en vestlandsk superskurk. 

Unnskyld, men her skal det først tråkkes i salaten og trampes i klaveret: 
Jeg hører til de (muligens få) som alltid har syntes at låtene til Knutsen & Ludvigsen har vært masete framført av to støyende trøndere som tror de er så morsomme. 

Men bevares, med årene har låtene om grevlingen i taket og kongen som kanskje kommer og juba juba gått inn i et norsk kjernerepertoar, en slags trubadurenes nasjonalskatt man neppe kan overse. 

Likevel gikk jeg til animasjonsfilmen ""Knutsen & Ludvigsen og den fæle Rasputin"" med dempet forventning. 
Blir dette bare en syltynn handling for å ha et påskudd til å tre sangene inn på, som plastperler på en snor? 

Det åpner sånn passe. 
De to tunnelboerne synger om hvordan de fant grevlingen i taket sitt, og snart lar regissørene Rasmus A. Sivertsen og Rune Spaans dem støye i vei i hektisk tempo, som var de nervøse for at dette ikke skal bli festlig nok. 
Verre er at de godtar at skuespillerne John Brungot (Knutsens stemme) og Hermann Sabado (Ludvigsen) vulgariserer dialogen rundt lesestoff: 
— Jeg har fått tak i blader av fattige damer, sier Knutsen. 
- Fattige damer? svarer Ludvigsen. 
- Ja, de har ikke klær på seg. 

Hallo, er det nødvendig i en familiefilm å muntre opp fedrene (enn si guttene) i kinosalen med pinlige pornohint? 

Men heldigvis har manusforfatterne Øystein Dolmen og Thomas Moldestad annet i ermet enn slike flaue improvisasjoner. 
Figuren Rasputin introduseres, en vestlandstype med stormannsgale drømmer om verdensherredømme som skal kompensere for at han er bittebitteliten. 
Skikkelsen er riktignok en klisjé hentet fra arkivet for svært unyanserte filmskurker, men jeg kjøper prosjektet.Handlingens motor skapes idet den hederlige professor 
Felle nekter å lage et serum som vil gi Rasputin absolutt kontroll over menneskeheten. 
Dermed setter skurken to hjelpere i sving med å fange professordatteren Amanda og true henne med tortur slik at faren må adlyde og forske i vei. 
Hun på sin side havner i selskap med de to tunnelfyrene Knutsen og Ludvigsen for å redde pappaen. 
Slik snurres jakten i gang og tempoet er sikret. 

À la Tim Burton 

Som dere hører, filmen har (heldigvis) en helt annen tone enn kosingen i Karsten og Petra-filmene (men de er jo beregnet på de aller minste). 
Ved å skape en story med lett makabre scener går regissørene i retning av animasjonsgrøsserne til Tim Burton og frir til et publikum som tåler en støkk og kan le av det morbide. 

Dette er helt greit, så lenge man vet hva man går til. 
Skurken og hans medhjelpere er godt og sprøtt utformet, ikke minst den vanvittig lange nesa til den ene. 
Figurene er livlig tolket av Frank Kjosås, Bjarte Hjelmeland og Sondre Lerche. 
Men filmskaperne kunne gjort enda mere ut av Spøk-Else (Maj Britt Andersen) og Skjelettet (Eldar Vågan) når de først er introdusert. 

Det som fikk meg i riktig godlune, er parodien på Bergen, byen der Rasputin bor. 
Bergenserne er herlig skildret som en horde med paraplyuniformerte vesener. 
Noen blir prøvekaniner for den ondes marionettelek. 

Dessuten får nordlendingene sin del av kaka gjennom tre birollerotter, utmerket tolket av Niklas Gundersen, Marie Blokhus og Bjørn Sundquist. 

Animasjonen holder en god standard, skjønt den ikke kan måle seg med det beste av amerikanske produksjoner. 
Men de har tross alt mye større ressurser. 
Regissørene Sivertsen og Spaans kompenserer med velfungerende visuelle ideer, inkludert en tur ut i verdensrommet. 

Summa summarum: 
En brukbar 4. 
",1
"Den forrående narkokrigen
Meksikanske narkosmugleres brutalitet er ufattelig. 
Men ""Sicario"" levendegjør hvordan også de som bekjemper kartellene, blir smittet av råskapen. 

Den meksikanske forfatteren Jennifer Clement uttalte nylig på litteraturfestivalen Kapittel at de fleste historier om narkokarteller handler om menn. 
Kvinnene er hjelpeløse bifigurer og ofre. 

Derfor er det et godt grep av den kanadiske regissøren Denis Villeneuve å skape en kvinnelig hovedrolle som kommer tett innpå USAs krig mot narkobaronene i Mexico. 

Som supertøff FBI-agent lar Kate Macer seg overtale til å bli med i en CIA-ledet innsatsgruppe for å fakke bakmennene i narkotrafikken. 
Problemet hennes blir at gruppa ledes av mannfolk med en annen agenda enn hun trodde.Macer-skikkelsen kunne blitt helt mislykket fordi hun lenge reduseres til et øyenvitne til brutale aksjoner i regi av gruppa, sågar inne i Mexico der de ikke har myndighet til å operere. 
Men heldigvis klarer filmskaperne på troverdig vis å vri tommeskruen til slik at Kate klistres til aktører som bedriver en ytterst lyssky virksomhet. 
Hvordan, får dere finne ut selv. 

God Emily Bliunt 

Kate spilles strålende av Emily Blunt. 
Hun gir skikkelsen en fascinerende miks av tøff handlekraft og myke samvittighetskvaler, noe som i narkobandittenes, men også bekjempernes verden er uforenlig og umulig, viser det seg. 
Heltinnen ender som en av de mest forpinte og desillusjonerte agenter jeg har sett på film noensinne. 
Bra! 

CIAs mann Matt (Josh Brolin) og den mystiske, latinamerikanske agenten Alejandro (Benicio del Toro) får derimot utfolde all sin brautende sjarme, arroganse og kyniske framferd, smittet som de er av råskapen i den krigen de er blitt en del av. 

Spennende, trist og severdig. 
",1
"Når mobilen røper deg
«Perfekte fremmede» er en original, morsom, tragisk og tankevekkende historie om hemmelighetene vi alle har for våre nærmeste. 

Perfekte fremmede 

Originaltittel: 
Perfetti sconsciuti. 
Sjanger: Drama/komedie. 
Nasjonalitet: 
Italia 2016. 
Regi: 
Paolo Genovese. 
Skuespillere: Giuseppe Battiston, Anna Foglietta, Marco Giallini, Edoardo Leo, Valerio Mastandrea, Alba Rohrwacher, Kasia Smutniak, Benedetta Porcaroli. 
Lengde: 
1 time 37 min. 
Aldersgrense: 
Tillatt for alle. 

Mobiltelefonen, altså. 
Vår elskede følgesvenn og nødvendigste rekvisitt i 2016. 
Den lille tingesten som gir oss så mye glede, og tilgang til hele verden med noen enkle sveip. 
Men i 

«Perfekte fremmede» er mobiltelefonen også en ferdskriver som avslører våre innerste hemmeligheter og demoner. 
Sju venner i 40-årene er samlet i et middagsselskap, og ideen til en morsom og spennende selskapslek oppstår: 
Alle sammen legger mobiltelefonene sine på bordet. 
Alle anrop og meldinger som kommer, skal deles med alle. 
Skeptikerne i gjengen blir møtt med «har du noe å skjule?», og gir raskt etter. 

Å, som det viser seg at alle har noe å skjule! 
Det som starter som søte små intime betroelser, utvikler seg etter hvert til en situasjon som kan legge liv i grus. 

Glitrende skuespillere og en dialog som flyter realistisk og gjenkjennelig, gir en intens flue på veggen-følelse som er vond og fascinerende på en gang. 
Vi blir vitner til situasjoner som er både komiske og skremmende: 
Nødjuging på høyt nivå, moral på lavt nivå. 
Og ting man ikke trenger å vite om andre. 

På mesterlig og ekstremt underholdende vis tar denne italienske perlen av en film opp mange viktige og tidsaktuelle spørsmål: 

Når man lover hverandre å «dele alt». 
Betyr det absolutt alt? 
Hvis ja: 
er det da i det hele tatt mulig å dele livet med et annet menneske? 
Og er det virkelig ønskelig å kjenne sine partnere og venner helt uten den redigerte versjonen de selv ønsker å vise fram? 

Samtidig kan man også lure på hvorfor man «bjuder på» i offentligheten, men skjuler så mye for sine nærmeste. 
For situasjonen som oppstår 

i «Perfekte fremmede» er ikke ekstraordinær, den er skremmende hverdagslig og gjenkjennelig. 

Heldigvis er «Perfekte fremmede» aller mest en intenst morsom studie av menneskenaturen i fri utfoldelse. 
",1
"Platt og langdryg pute-tv-film
Festivalfavoritten «Toni Erdman» er pute-tv på film. 
I den platteste, mest banale typen av betegnelsen. 
I nesten tre timer. 
Uff. 

Min pappa Toni Erdman 

Originaltittel: 
Toni Erdmann. 
Sjanger: Drama/komedie. 
Nasjonalitet: 
Tyskland 2016. 
Regi og manus: 
Maren Ade. 
Skuespillere: 
Skuespillere: 
Peter Simonischek, Sandra Hüller, Michael Wittenborn,Thomas Loibl, Trystan Pütter, Hadewych Minis, Lucy Russell, Ingrid Bisu,Vlad Ivanov, Victoria Cocias. 
Lengde: 
2 timer 42 min. 
Aldersgrense: 12 år. 

Vi som for eksempel har vært på tv-messer og sett tyske humorprogram, har fått en iboende skepsis til «tysk» og «humor» i samme setning. 
Men så kom det plutselig gjetord fra festivalverdenen om en helt fantastisk tysk komedie, som har fått publikum til å le seg skakke og anmeldere til å gå bananas. 
Så kjekt! 

Filmen heter «Toni Erdman» . 
Etter Cannes-premieren i mai skal endelig kino-Norge få nyte komedien. 

Winfried er en godslig eldre fyr som savner datteren Ines. 
Ines jobber som konsulent og mellomleder i den rumenske hovedstaden Bucuresti. 
Fullstendig besatt av å leve opp til forretningslivets kultur og sjargong, har hun utviklet en usjarmerende arbeidsnarkomani. 

Winfried drar på overraskelsesbesøk til sin travle datter, og invaderer etter hvert livet hennes på en fullstendig vill måte. 
Løstenner, parykk på snei og prompepute er ingredienser i det absurde dramaet Winifried setter i gang som den oppdiktede personen Toni Erdmann. 
For å få sin datter ned på jorden og inn i livet sitt. 

Premisset du må kjøpe for å holde ut, er at Winifried/Toni er en herlig type som vet hvordan det gode liv skal leves. 
Fordi han er eldre og har humøret i behold. 

Men dessverre. 
Svaret er nei, nei og nei. 

Rollene om Winfried og Ines er perfekt rollebesatt og spilt av Peter Simonischek og Sandra Hüller. 
Man kan også ønske filmen velkommen etter med et politisk korrekt og sarkastisk blikk på moderne arbeidslivkultur: coaching med «fokus på livet», networking, smisking og outsourcing, uten at noen nye tanker egentlig er tenkt. 
Og visst er det greit å bli minnet om at det er lov å ha det kjekt iblant, og at selvhøytidelighet og dyktighet ikke trenger å høre sammen. 

Men dette blir for platt. 
For lite moro-pinlig og for mye flaut-pinlig. 
Og det er ingenting med denne filmen som kan forsvare en lengde på nesten tre timer. 
",0
"Styr unna!
Platt rumpehumor blir ikkje betre av at det er jul. 

Komedie. 
Med: 
Bryan Cranston, James Franco, Zoey Deutch, Adam Devine. 
Regi: John Hamburg. 
USA, 2016. 
Lengde: 1 time, 49 min. 
Aldersgrense 12 år. 

Eg skjønte vel omtrent i første scene at dette ville bli ille: 
Stephanie (Zoey Deutch) ringer opp kjærasten Laird (James Franco) på Facetime. 
Og før det er gått eit minutt snakkar han om at ballane hans er blåsvarte fordi han ikkje har fått knulla på nokre dagar. 
Så begynner han å kneppa opp smekken og filmar kjønnshår. 

Det blei ikkje betre i neste scene, der Stephanies streite far Ned (Bryan Cranston) feirar 55-årsdagen heime i Michigan, Facetimar med dottera i California - og for første gong ser Laird, som tar av seg buksa og dansar rundt med bar rumpe i California. 

Men dermed er også konflikten og motoren, liksom, etablert for denne dumme, dumme, dumme filmen: 
Neds studentdotter har funne seg ein tilsynelatande idiot til kjærast, og Ned liker det ikkje. 
Høyrest det kjent ut? 
Jepp. 
Det var omtrent dette «Meet the Parents» handla om. 
John Hamburg, som har skrive og regissert «Why Him?» skreiv også «Meet the Parents». 
Han syns tydelegvis dette er ei fantastisk morosam problemstilling. 
Han syns tydelegvis også - med rette - at det var morosamt då Inspektør Clouseau (Peter Sellers) i si tid blei angripen av sin assistent Cato i Rosa Panter-filmane. 
Men det er ikkje like moro når dette blir kopiert - og overforklart - ein generasjon seinare. 
Originalitet er morosamt. 
Kopi er kopi. 

Eg blei sitjande og lura på kvifor eg ikkje lo i det som skal vera ei førjulskomedie, med stjerner som Cranston og Franco i rollene som den aldrande trykkerieigaren og den unge dotcommillionæren utan sosiale antenner. 
Det kan sjølvsagt vera fordi det skal noko til å få meg til å le av plumpe scenar om rumpe, tiss, bæsj, puppar, banning og sæd, som muligens kan virka som pirrande og «ulovlig» humor i pripne USA, eller om du er 12 år. 
Men det handlar nok meir om at humor krev ei form for gjenkjenning, identifikasjon og sin eigne logikk: 
Du må på eitt vis kjøpa universet og karakterane for at dei komiske brota skal få deg til å le. 

I «Why Him?» går det verken an å identifisera seg eller sympatisera med nokon av personane, problemstillinga eller historia. 
Dermed framstår det heile bare som ein gjeng idiotar som gjer hjernedøde ting på lerretet. 
Og så veit du frå første sekund korleis det ender. 
",0
"Helt i Egners ånd
«Dyrene i Hakkebakkeskogen» er en deilig nostalgireise og en respektfull fornyelse av en av tidenes mest populære norske barnebøker. 

Dyrene i Hakkebakkeskogen Animasjon / Barnefilm Med: 
Stig Henrik Hoff, Ivar Nørve, Jan Martin Johnsen, Jakob Schøyen Andersen, Andreas Alnes, Steinar Sagen, Espen Bråten Kristoffersen, Frank Kjosås, Wenche Myhre, Henriette Faye-Schjøll, Marit Andreassen, Marit Synnøve Berg, Halvor Tverdal, Nils Jørgen Kaalstad,Egil Hegerberg, Eira Elise Øveraas Regi: Rasmus A. Sivertsen Norge, 2016. 
Lengde: 
1 t. 15 min. 
Aldersgrense: 
Tillatt for alle 

Jeg må innrømme at jeg var litt skeptisk på forhånd. 
Skulle de prøve å jazze opp en av barndommens absolutte favorittbøker/lp-er til noe hyperaktuelt og nyskapende? 
Det viste seg heldigvis fort at bekymringen var fullstendig grunnløs. 
Rasmus A. Sivertsens animasjonsfilm om hvordan noen velmenende sjeler forsøkte å gjøre rovdyr til vegetarianere ved hjelp av et politisk vedtak, har klart å bevare all sjarmen fra boka og hørespillet, men har tatt både stemmeskuespill og bilder til et nytt og tidsriktig nivå. 
Wenche Myhre er perfekt som bestemor Skogmus, Egil Hegerberg er fantastisk som det snøftende, angripende pinnsvinet, og Nils Jørgen Kaalstad klarer å formidle Morten Skogmus’ høflige, avmålte holdning til snylteren Klatremus på en mye mer nyansert måte enn vi har sett tidligere. 

Filmen kan fint tolkes som en eneste sammenhengende hyllest til Thorbjørn Egners bok fra 1953. 
Illustrasjoner fra boka preger veggene hjemme hos Morten og i bakeriet, dyrene har på seg de antrekkene vi kjenner igjen fra Egners egne illustrasjoner, til og med detaljene i naturbildene er herlig gjenkjennelige. 
De kjente og kjære sangene har på sin side fått nytt og stilig komp av Katzenjammer, noe som kler dem utmerket. 
Man har også klart å legge inn noen fornøyelige elementer av slapstick-humor, men uten at det blir så altfor ellevilt. 

Ved første øyekast kan historien om dyrene i Hakkebakkeskogen sees som en sosialdemokratisk, politisk korrekt og moralistisk pekefinger. 
Men når man ser litt nærmere på de ulike figurene, blir det fort tydelig at de representerer ulike mennesketyper, folk som de aller fleste vil kjenne igjen, på godt og vondt. 
Dette elementet får Sivertsen godt fram, men uten å være overtydelig. 
Selv var jeg sikkert uvanlig godtroende som barn, og forsto først i voksen alder at det faktisk var Klatremus som stjal nøtter fra Ekorn-Jensen. 
Dette poenget blir dårligere skjulte i filmatiseringen, og understreker det forholdsvis spenstige grepet med å skape en hovedperson som egentlig er skikkelig usympatisk til tross for sin sjarm og omgjengelighet. 
Det var ikke spesielt vanlig i den datidige barnelitteraturen, men det er jammen ikke spesielt utbredt i dag heller. 
Det gir både barn og voksne litt å tygge på, og minner oss om at verden sjelden er bare svart og hvit og at mennesker sjelden er bare gode eller bare onde. 

Disse filmene har også premiere første juledag: 
",1
"Tynn oppfølger om festlig gamling
«Hundreogettåringen som stakk fra regningen og forsvant» byr på en del fornøyelige øyeblikk, men er langt fra like god som den første filmen. 

Hundreogettåringen som stakk fra regningen og forsvant Eventyr / Komedie Med: Robert Gustafsson Regi: 
Felix Herngren, Måns Herngren Sverige, 2016 Lengde: 
1 t. 47 min. 
Aldersgrense: 
12 år 

Det beste med Felix Herngrens filmatisering fra 2013 av Jonas Jonassons suksessroman «Hundreåringen som hoppet ut av vinduet og forsvant», var utvilsomt Robert Gustafssons rolle som den dynamittglade 100-åringen Allan Karlsson. 
Som en slags svensk Forrest Gump skuet han tilbake på et riktig begivenhetsrikt liv, samtidig som han utilsiktet rotet seg inn i en riktig ellevill nåtidig røverhistorie. 

Årets film starter samme sted som den forrige sluttet, på et luksuriøst strandhotell på Bali. 
Der har Allan og de snodige vennene han skaffet seg i forrige film klart å blåse det meste av narkoformuen førstnevnte snublet over på en avsideliggende togstasjon hjemme i Sverige. 
Ved hjelp av et noe skrantende dramaturgisk grep sendes de så ut på eventyr igjen, for å finne en brusoppskrift som Allan har gjemt hos en tysk venninne. 
Denne oppskriften, viser det seg, spilte en nøkkelrolle i den kalde krigen, og gjennom Allans godt kommenterte tilbakeblikk fortelles en alternativ versjon av verdenshistorien, hvor altså den gamle dobbelagenten fra Sverige spilte en viktig rolle, helt uten å forstå det selv. 

Dessverre virker det som om det meste av kruttet ble brukt opp i forrige film, på mer enn én måte. 
Historien minner mer om en streit actionkomedie, hvor elementene som gjorde den første filmen så fornøyelig blir noe stemoderlig behandlet. 

Heldigvis er Gustafsson fortsatt en fryd å både se og høre, der han snubler rundt og banner og leverer finurlige meldinger om sitt syn på livet og folk rundt ham. 
Både mimikk, sminke og kroppsholdning er så gjennomført at det skal noe til å ikke la seg imponere. 
En annen favoritt er den biske sykehjemsansatte som vi også stiftet bekjentskap med i første film. 

Det som ikke fungerer like godt, er møtet mellom to stramme CIA-agenter og en svensk lensmannsbetjent. 
Her var det komiske potensialet langt større enn det som ble realisert. 
I likhet med mange av de andre scenene, er tanken god, men timingen og kjemien sitter ikke slik den skal. 
Når i tillegg manuset spriker i litt for mange retninger og handlingen tross alt er såpass tynn som den er, ender vi, til tross for den briljante Gustafsson, opp med en temmelig middelmådig oppfølger. 

Disse filmene har også premiere 1. juledag: 
",0
"Kidnappingsromanse i rommet
«Passengers» er som forventet en fryd for øyet, men historien har noen store svakheter som ødelegger for helheten. 

Eventyr / Sci-Fi 

Med: 
Jennifer Lawrence, Chris Pratt, Laurence Fishburne. 

Regi: 
Morten Tyldum 

Lengde: 1 t. 56 min. 

Aldersgrense: 9 år 

På et tidspunkt i Morten Tyldums nye storfilm faller replikken «De sa det skulle være astroide-sikkert». 
Det summerer opp mye av det som er for dumt med premisset ved «Passengers»: 
I en virkelighet hvor menneskeheten er i stand til å legge mennesker i dvale i 120 år og sende dem til fjerne planeter, er det tydeligvis ingen HMS-ansvarlig som har laget en beredskapsplan for uforutsette hendelser. 
I stedet har det store og mektige romfartsselskapet basert seg på samme klokkertro på eget produkt som Titanics rederi la for dagen i sin tid. 

Denne uvørenheten fører til at filmens mannlige hovedperson, Jim (Chris Pratt), blir vekket fra dvalen sin 90 år før romskipet er framme ved sin endelige destinasjon. 
Etter å ha gjennomført tilstrekkelig mange god dag mann økseskaft-samtaler med diverse hologrammer og digitale paneler, går det opp for ham at han verken vil kunne gå tilbake i dvale eller vekke noen som kan hjelpe til med dette. 

Etter litt over ett år i ensomhet klikker det omsider for ham, og han bestemmer seg for å vekke en av de andre passasjerene. 
Vedkommende er ikke valgt tilfeldig. 
Jim har i flere måneder lest seg opp på den skjønne Auroras (Jennifer Lawrence) bakgrunnshistorie, helt til han på et tidspunkt er overbevist om at han er dødelig forelsket i noen han aldri har møtt i våken tilstand. 
Så går det som det gjerne går når to vakre, unge mennesker er alene på et gigantisk romskip, med utsikter til å bli der resten av livet. 
Men den romantiske historien får en uutholdelig bismak når vi vet at den baserer seg på at den ene parten på sett og vis har kidnappet den andre og avskåret vedkommende fra sine egne framtidsdrømmer, samt resten av menneskeheten. 

Selvsagt kommer sviket for en dag. 
Scenene hvor Auroras raseri og sorg får utfolde seg, er blant filmens beste. 
Men så skal man jo lappe sammen en avslutning på floken, og det er her det virkelig raser utforbakke. 

Filmen ser i det minste fantastisk ut. 
Bildene fra den sterile farkosten og ikke minst fra hendelsene utendørs, er stilistiske perler, og det klaustrofobiske elementet alltid er til stede. 
Det er imidlertid synd at filmen ikke helt klarer å bestemme seg for om den vil være mellommenneskelig drama eller spektakulær romaction. 
Den ender tydeligvis opp med å satse på litt av begge deler. 
Dessverre. 

Disse filmene har også premiere 1. juledag: 
",1
"Sårt og tankevekkende om krigens mest lavmælte ofre
«Agnus Dei» viser på en brutal og direkte måte hvordan krigens grusomheter også rammer de man trodde skulle gå fri. 

Drama. 
Med: 
Lou de Laâge, Agata Buzek, Agata Kulesza, Vincent Macaigne, Joanna Kulig, Eliza Rycembel, Anna Prochniak. 

Regi: 
Anne Fontaine. 

Lengde: 1 t. 55 min. 

Aldersgrense: 
12 år 

Handlingen i Anne Fontaines «Agnus Dei» finner sted i Polen, kort tid etter at annen verdenskrig er avsluttet. 
I et på alle måter kaldt vinterlandskap jobber franske leger på en provisorisk klinikk med å behandle franskmenn som har overlevd krigens redsler i dette området. 
Hovedpersonen er den unge legen Mathilde, som motvillig og i all hemmelighet blir hentet med til et kvinnekloster av en fortvilet, ung nonne, for å hjelpe en medsøster som er blitt alvorlig syk. 
Det viser seg fort at «sykdommen» er fødselsrier, og det kommer fort for en dag at klosterledelsen er svært motvillig til å motta ekstern hjelp. 

Abbedissen framfører først en historie om at kvinnen ble utstøtt fra familien på grunn av graviditeten, men sannheten er mye mer foruroligende. 
Etter hvert som Mathilde blir bedre kjent med klosterets kvinner, avsløres det at flere av nonnene er i samme situasjon. 
Det viser seg at sovjetiske soldater har trengt seg inn i klosteret og voldtatt de vettskremte kvinnene. 
Flere er gravide, minst en er smittet av syfilis, og de er livredde for at historien skal komme ut. 
Redselen for å komme til helvete hvis noen rører ved dem eller ser dem nakne, for å bli utstøtt og for at omverdenen skal få greie på skammen de er blitt påført, er hos noen nøkkelpersoner større enn redselen for alvorlig sykdom og død. 
Denne ekstreme tolkningen av religionens påbud og forbud fører også til at enkelte skiller lag med fornuften på fatalt vis. 
Man kan se på filmen som en historie om hvordan tvilen gjør seg gjeldende hos dypt troende når de blir rammet av urettferdighet, men den handler også om hvordan stivbeinte tolkninger av religiøse regler kan føre til at mennesker fjerner seg fra sin egen menneskelighet. 

Filmen, som er basert på virkelige hendelser, forteller historien til de ulykkelige nonnene på en sober og nesten distansert måte. 
De nakne klosterveggene, det golde landskapet og det tynne teppet av snø på markene bidrar til å forsterke inntykket av et følelsesmessig kjølig klima i klosteret. 
Det er lite eller ingenting som minner om lykken de fleste andre kjenner første gang de holder sitt nyfødte barn, bare en påtakelig forvirring over hvordan dette fremmede har invadert den tidligere så trygge og forutsigbare tilværelsen deres. 

Heller ikke den sekulære legen Mathilde går fri fra krigens vonde etterdønninger. 
En kveld hun kjører hjemover fra klosteret, blir hun brutalt angrepet av en gjeng sovjetiske soldater, men slipper unna med skrekken. 
Hendelsen setter likevel sitt tydelige preg på den unge kvinnen. 
Hovedrolleinnehaver Lou de Laâge gjør en strålende jobb med å skildre hvordan Mathilde setter sin egen sikkerhet på spill og er nær ved å slite seg helt ut for å hjelpe de ulykkelige kvinnene i klosteret, samtidig som hun prøver å flette inn små pustehull av noe som kan ligne et normalt liv. 

Uten å bruke så mange ord, viser filmen på en tydelig og usentimental måte hvordan krigens ødeleggelser også rammer dem som går mest stille i dørene, og som holder sin fortvilelse for seg selv. 
Det ordknappe, spartanske kvinnefellesskapet utgjør en lysende kontrast til filmens brautende, selvopptatte og ofte avstumpede menn, men begge deler viser på sin måte mennesker som er preget av mange ødeleggende år med krig. 
",1
"«Evolution»:Vakker barndomsuhygge 

Når du vet at noe er galt, men ingen tror deg. 
Når du ikke kan stole på noen. 
Og nå du ikke en ganger er sikker på hva som er fantasi og virkelig. 
Den følelsen formidler «Evolution» mesterlig. 

Evolution 

Sjanger: Sci-fi/grøsserdrama. 
Nasjonalitet: Belgia/Frankrike/Spania 2015. 
Regi: 
Lucile Hadzihalilovic. 
Skuespillere: Max Brebant, Roxane Duran, Julie-Marie Parmentier. 
Lengde:1 time 21 min. 
Aldersgrense: 12 år. 

«Evolution» er en både vakker, gåtefull, poetisk, skremmende og forvirrende film. 
Selv om den ytre historien er uten indre logikk og like minimalistisk som det estetiske uttrykket, har filmen en særegen stemning som er fjetrende fascinerende fra første til siste bilde. 

Men det mest oppsiktsvekkende med filmen er er at den så tydelig er resultatet av ett menneskes, regissør og manusforfatter Lucile Hadzihalilovics, visjon. 
For makan til å sette sitt fingeravtrykk på hver bilderamme, hvert ansiktsuttrykk, hver følelse! 

På et ubestemt sted i en ubestemt tid finnes en øy befolket av guttebarn og voksne kvinner. 
Hver gutt blir tatt vare på av en kvinne, men relasjonen dem imellom er usikker. 
Kjønn virker i det hele tatt å være en uvesentlig faktor i samfunnet, men et vesentlig moment i visjonen. 

Nicolas er 10 år, og en dag han som vanlig svømmer og dykker ser han liket av en gutt på sjøbunnen. 
Når han forteller dette til sin «mor», blir han bare avfeid. 
Men i Nicolas er fryktens frø om en skjult trussel og farlig hemmelig sådd. 

Les anmeldelsene av de andre kinopremierene denne uken her: 

Så Nicolas virkelig noe, eller var det en drøm? 
Hva er poenget med inngrepene guttene gjennomgår på øyas dunkle sykehus? 
Og hva driver egentlig alle «mødrene» med på stranden om natten? 
Og hvorfor tegner Nicolas ting som ikke finnes på øya? 

Det er 12 år siden franske Hadzihalilovic regidebuterte med «Innocence», en film som har senere har fått kultstatus både for tematikk og sin særegne form. 
Også i «Evolution» skildrer hun et barndomsunivers på grensen mellom fantasi, drøm, virkelihet og frykt.Og frykten, den har sitt arnested i det som voksenverdenen holder skjult for barna. 
Det er ut fra denne frykten regissøren lykkes så godt med å skape en foruroligende, nifs stemning, helt uten tradisjonelle sjokkeffekter. 
Tenk David Lynchs «Twin Peaks» og «Mullholland Drive». 
Eller Lars von Triers «Riget». 

«Evolution» er innspilt på Lanzarote, den svarte lavasanden mot de hvite små husene gir en slående effekt. 
Det samme gjør kvinnenes merkelig like klesdrakt og utseende, med svarte øyne og hvite bryn. 

Filmen er full av slike små detaljer som alle bidrar til både undringen og uhyggestemningen: en nesten antiseptisk minimalisme i både visuelt uttrykk og dialog, med havet som en besnærende kontrast. 
",1
"«Bleed for this»:Intenst, velspilt boksedrama 

Man trenger absolutt ikke være noen boksefan for å glede seg over filmen om bokseren Vinny Pazienzas umulige comeback. 

Bleed for this 

Drama. 
Med: 
Miles Teller, Aaron Eckhart, Katey Sagal, Ciaran Hinds. 
Regi: 
Ben Younger. 
USA, 2016. 
Lengde: 
1 time, 57 minutter. 
Aldersgrense: 12 år. 

Historien om den amerikanske boksestjernen Vinny Pazienza burde være godt kjent for de som har satt seg inn i denne idretten: 
En lovende karriere ble tilsynelatende grundig parkert etter at Pazienza ble hardt skadd i en bilulykke. 
Legene fryktet at han ville bli lam, og han ble forsikret om at han i hvert fall aldri ville kunne bokse igjen. 

Slik gikk det som kjent ikke, men selv om vi kjenner utfallet av historien fra før, er det like fullt en nervepirrende opplevelse å følge den unge bokseren gjennom sine seire og nederlag. 

Det er mange grunner til at Ben Youngers film blir så medrivende, også blant de av oss som kan styre vår begeistring for boksesporten. 

En av dem er det sterke skuespillerlaget som er hentet inn. 
Miles Teller er glimrende i rollen som den i utgangspunktet bekymringsløse Vinny, en selvsikker fyr som spiller på casino til langt på natt kvelden før en viktig kamp og som bytter dame såpass ofte at selv foreldrene går i baddel. 
Men det er først når den ekstreme motgangen gjør sitt inntog at han virkelig får vist hva han er god for, når historien om hovedpersonens innbitte kamp tilbake i ringen skal fortelles. 

Vinny flankeres stadig av sin tallrike, nesten karikerte amerikansk-italienske familie. 
Det er i familiens hjem at store deler av handlingen foregår - fra de tidligere så bekymringsløse middagene, til den trykkede stemningen når Vinny må innlosjeres i stua etter å ha kommet hjem fra sykehuset i rullestol og med en metallglorie festet til hodet med fire metallskruer. 
Det er hjemme i kjelleren at han i hemmelighet trener seg opp igjen, godt hjulpet av sin trener og støttespiller Kevin Rooney (Aaron Eckhart). 

Det klippes også fram og tilbake mellom kamparenaene og sofaen hjemme, hvor de fleste av familiens kvinner følger med på tv, mens mor (Katey Sagal) sitter i rommet ved siden av og ber, fordi hun ikke har nerver til å se sønnen slåss. 

Regissør Younger går tett på og skaper et realistisk og tankevekkende bilde av følelsene til familie og venner som tynges av bekymringen for Vinnys helse, spesielt etter at det usannsynlige comebacket er et faktum. 
Samtidig sørger han for at selve kampscenene har en nerve og spenningsoppbygging som imiterer følelsen av å være på en virkelig kamp. 

Les anmeldelsene av de andre kinopremierene denne uken her: 
",1
"«Hicksaw Ridge»:Grusomt og rørende om antikrigshelt 

Pasifisten, adventisten og vegetarianeren Desmond Doss utførte en heltedåd i et slag under 2. verdenskrig som bør sees og huskes for alltid. 
Heldigvis er film om dåden også flott. 

Hicksaw Ridge 

Sjanger: 
Biografisk krigsdrama. 
Nasjonalitet: USA 2016. 
Regi: 
Mel Gibson. 
Manus: 
Andrew Knight og Robert Schenkkan. 
Skuespillere: 
Teresa Palmer, Andrew Garfield, Vince Vaughn, Sam Worthington, Luke Bracey, Hugo Weaving, Rachel Griffiths. 
Lengde: 
2 timer 19 min. 
Aldersgrense: 15 år. 

Er ikke hele 2. verdenskrig både skrevet, filmatisert og dokumentert snart? 
Det kan man sukke når det fortsatt kommer ut fire nye bøker om «Krigen» på norsk på én uke i 2016. 
Men så kommer altså en Hollywood-film om en unnselig amerikaner som heter Desmond Doss. 
Etter krigen ble han tildelt en av de høyeste utmerkelsene for tapperhet i kamp. 
Men minst like interessant som heltedåden Doss utførte, er hvordan og hvorfor han gjorde det. 
Svarene på det er evig aktuelle, og har egentlig ikke noe med «Krigen» å gjøre. 

Les anmeldelsene av andre kinopremierer denne uken: 

Da Pearl Harbor ble angrepet i 1941, var unge Desmond beredt til å gjøre en innsats for fedrelandet sitt, slik alle vennene hans var. 
Selv om han ikke ville drepe og bære våpen, måtte det vel være noe han kunne bidra med? 
For eksempel i sanitetstjenesten. 
Så Desmond vervet seg. 

Men så enkelt var det ikke for en pasifist å komme inn i forsvar basert på «drepe eller bli drept» og å følge ordre uansett. 
At han i tillegg var adventist og holdt lørdagen hellig, gjorde ham ikke mindre «spes» i medsoldatenes og kommandantenes øyne. 

Les om nye bøker om den gamle krigen: 

Desmond havnet til slutt i krigen, han. 
I det grusomme slaget på høyden Hicksaw Ridge i Japan fikk kompaniet hans selv erfare at når du er soldat i krig, er du enten en drapsmaskin eller et lik. 
Et menneskesyn Desmond nektet å akseptere. 

Andrew Garfield spiller Desmond som en snill og litt naiv fyr. 
Ikke den skarpeste kniven i skuffen, men med en urokkelig tro. 
Ikke bare på Gud, men på det erfaring har lært ham. 
Desmond er modig fra første til siste scene. 
Det er ikke motet, men menneskeligheten hans som fjetrer oss. 

«Hacksaw Ridge» er så tabloid i vinkling og form at det er en fryd. 
Eller skam, avhengig av hvem som ser. 
Historien er gjennomført fortalt helt uten grånyanser, selv når noen viser nye sider av seg selv, går de fra den ene ytterligheten til den andre. 
Budskapet om retten til å stå for det du tror på og at man er menneske først, dernest soldat, blir hamret inn klart og tydelig. 

Les mer om regissør Mel Gibson: 

Her er ingenting å hente mellom linjene. 
Desmond Doss er så eiegod at noen må ha tenkt at dette kunne være selveste Jesus som hadde kommet tilbake. 
Faren er så ufyselig, obersten så firkanta, sersjanten så klisjé-slem at det ikke blir rom for realistiske nyanser. 
Historien om Desmond Doss er kanskje sann, men akkurat ekstremt som dette var det helt sikkert ikke. 

Man kan mener hva man vil om den tabolide, Hollywood-forenklede fortellerformen Gibson har valgt, men det er vanskelig å se hvordan han kunne gjort det annerledes uten å svekke engasjementet filmen vekker, og de følelsene som er en forutsetning for engasjementet. 

Det samme er de ofte groteske bildene fra slaget og slagmarken. 
Her må man bare svelge litt for mye pauker og horn til tider: de blir en del av totalpakken som får klumpen i halsen til å vokse og troen på det gode i mennesket til å svulme i hjertet. 
Og alt i alt holder faktisk Gibson seg hårfint innenfor den svulstige grensen der alt bikker over til klamt og manipulerende. 

Det gjør han fordi historien om Desmond Doss, som ikke bare stod rakrygget opp for det han trodde på, men også viste et mot og en godhet langt utover det forventede, er så fantastisk vond og rørende i seg selv. 

Å velge den tøysete komikeren Vince Vaughn til å spile slem sersjantkan virke som et merkelig valg, og det funker vel ikke heltoptimalt for troverdigheten heller. 
Men valget passer veldig godt inn i filmens budskap: ikke døm folk for hvem de er. 
Men for hva de gjør. 
",1
"Fyllikdamen er ikke grim nok
Thrillerromanen som sjokkerte verden i fjor, hadde fortjent å bli en bedre og mer intens film enn det omstendelige psykodramaet «The girl on the train» er blitt. 

The Girl on the Train 

Sjanger: 
Thrillerdrama. 
Nasjonalitet: USA 2016. 
Regi: 
Tate Taylor. 
Manus: 
Erin Cressida Wilson, basert på romanen av Paula Hawkins. 
Skuespillere: Emily Blunt, Rebecca Ferguson, Haley Bennett, Justin Theroux, Luke Evans, Allison Janney. 
Lengde: 
1 time 51 min. 
Aldersgrense: 15 år. 

Den amerikanske forfatteren Gillian Flynns psykoloigiske thriller «Gone girl» og britiske Paula Hawkins’ ditto «The girl on the train» har mye til felles, og tilhører begge den nye thrillertrenden der det psykologiske aspektet veier tyngre enn «hvem gjorde det». 
Men det er mer: begge tar utgangspunkt i ekteskapsproblemer, begge er drevet framover av en upålitelig fortellerstemme. 
Begge har vært bestsellere. 
Og begge er Hollywood-filmatisert. 

Tårer og skjelveleppe 

«Gone girl» ble til en flott filmthriller. 
«The girl on the train» har ikke fått en like vellykket reise fra bokperm til kinolerret. 
Settingen er flyttet fra Londons grimme jernbanespor til en lekrere New York-forstad med finere hus og finere togline. 
Men forsøkene på å jazze opp eksteriørene, på både rollefigurer og omgivelser, har gjort at «The girl on the train» ser ut som en bleik og temperaturløs tv-film. 
Og hvor mange dvelende nærbilder av rennende tårer og skjelvende underlepper er det egentlig greit å ha med før thrilleren blir til sippete melodrama? 

Rachel (Emily Blunt) har gått helt opp i limingen etter en svært vond og dramatisk skilsmisse. 
Hun har blitt en fyllik som bruker fylla til å gjøre dumme, plagsomme og nedrige ting, og dagen derpå til å gremmes over både det hun husker og ikke husker fra natten før. 
Hver dag tar hun pendlertoget fram og tilbake til Manhattan. 
Langs toglinjen ligger både hennes gamle hjem, der eksmannen nå bor med sin nye familie, og et nabohus med et nyinnflyttet par som den fantasifulle og tross alt kreative Rachel fatter interesse for. 

Fantasinaboer 

I Rachels tomme tilværelse fantaserer hun det vakre paret, Megan og Scott, til å leve i en perfekt tilværelse med en helt perfekt kjærlighet. 
Sjokket og skuffelsen blir nesten ikke til å bære den dagen hun er vitne til noe som riper opp det perfekte bildet hun har fantasert fram. 

Så våkner Rachel nok en morgen uten å huske noe fra kvelden før. 
Og på nyhetene er Megan meldt savnet. 

Bortsett fra å flytte handlingen over Atlanteren, har manusforfatter Erin Cressida Wilson vært svært så tro mot romanens handling og struktur. 
For tro. 
For filmen viser altfor godt hvorfor man som oftest synes boka er bedre om en har lest boka først. 

Forvirrende tidshopp 

Rachels indre fortellerstemme fra boka er erstattet av alt for mye hørbar forellerstemme, samt omstendelige og ganske så forvirrende hopp i tid. 
Hva som virkelig står på spill her avdekkes for vagt og for sent. 

Det grimme, vonde og nedrige vi tok del i fra Rachels kaotiske, fortvilte følelsesliv, var det som både engasjerte oss i henne og i historien i boka. 
I denne forskjønnede versjonen blir Rachel, riktignok fint og følsomt spilt av Emily Blunt i alle sine nyanser, en støtdemper på både spenningen og den følelsesmessige intensiteten. 

Historien står og faller på at Rachel er en troverdig fyllik med et alvorlig blackoutproblem. 
Så hvorfor virker det om regissør Tate Taylor glemmer Rachels ustabile psyke og alkoholproblem hver gang Rachel ikke er full? 

Først helt mot slutten lykkes «The girl on the train» i å bli den sitrende og hjerteskjærende thrilleren den burde vært. 
For lite og for sent. 
",0
"Briljant modernisering av ""Vildanden""
Ibsens over 130 år gamle spørsmål om livsløgn og foreldreskap er fortsatt gyldige i denne glimrende, australske filmen. 

Vildanden (The Daughter) 

Drama. 
Med: 
Sam Neill, Anna Torv, Geoffrey Rush, Miranda Otto. 
Regi: Simon Stone. 
Australia, 2015. 
Varighet: 1 time og 34 minutter. 
Aldersgrense: 12 år. 

Teaterregissør Simon Stone har tidligere satt opp Ibsens «Vildanden» i ny drakt for teater. 
Dette er hans filmdebut, og det er en glede å se hvor godt han mestrer dette formatet. 
Det skjer ikke minst gjennom en lang rekke ypperlige skuespillerprestasjoner, men også fordi han har klart å gi skuespillet en naturlig plass i vår tid, blant annet ved hjelp av en rekke kunstneriske friheter og nye replikker. 

Grunnstrukturen ligger imidlertid fast i bunnen, det samme gjør den kjente drøftingen av hvorvidt det er best å alltid kjenne sannheten eller om man skal la folk beholde sine livsløgner. 

Hedvig er den eneste som har fått beholde sitt ibsenske navn i denne versjonen. 
Hun framstilles på forbilledlig vis av den fremragende Odessa Young, som makter å skildre en ganske vanlig, sårbar tenåringsjente som møter store og små utfordringer før hele verden blir snudd på hodet i en intens finale. 
Hun bor sammen med sine foreldre i et enkelt hus ute i skogen, mens farfar bor i en husvogn på samme tomt. 
Etter hvert får vi vite at sistnevnte tidligere hadde et slags kompaniskap med den rike forretningsmannen Henry (denne filmens versjon av grosserer Werle), men at han tok hele straffen for et underslag de to hadde gjort i fellesskap. 

Henry på sin side har kommet seg helskinnet fra akkurat denne saken, men blir upopulær i det lille lokalsamfunnet når han legger ned småbyens hjørnesteinsbedrift med alle de konsekvenser det får for arbeidsstokken og deres familier. 
Han ser imidlertid ingen grunn til å utsette den storslåtte bryllupsfesten som er på trappene. 
Slik etableres et bilde av de rike som fester mens de fattige sliter, men de som kjenner sin Ibsen, vet at båndene som knytter de to familiene sammen, er tettere enn mange av de involverte er klar over. 
Når Henrys alkoholiserte sønn Christian returnerer fra sitt nye liv i USA, ramler skjelettene ut av skapene og får oss til å tenke over den kjente betraktningen om at man tar livsgleden fra et gjennomsnittsmenneske om man tar fra ham livsløgnen. 
Tematikken oppleves minst like relevant i dag, det samme gjør det uuttalte spørsmålet om hva som veier tyngst når man skal avgjøre hvem som er ens egentlige foreldre. 
",1
"Glem ""Trolls"", her er syngefilmen du heller vil se
Skaperne av «Minions» briljerer i denne sprudlende Idol-komedien. 

Animasjonsfilm/familiefilm/musikal. 
Regi: Garth Jennings. 
Med: 
Matthew McConaughey, Reese Witherspoon, Seth MacFarlane, Scarlett Johansson, John C. Reilly, Taron Egerton, Tori Kelly, Jennifer Saunders. 
USA, 2016. 
Varighet: 1 time, 47 minutter. 
Tillatt for alle. 

La det være sagt med en gang: 
Historien i denne filmen er såpass tynn at den kan oppsummeres på få linjer: 
En entusiastisk koalabjørn forsøke å redde sitt konkursrammede teater ved å arrangere en talentkonkurranse blant byens mange dyr, noe som etter planen skal resultere i et forrykende show. 

Men i en film som grenser til musikalsjangeren, er ikke nødvendigvis mangelen på kompleks handling noe stort problem. 
I stedet skaper det noe enkle reisverket tilstrekkelig med plass til sang og dans, noe som i all hovedsak er en stor fornøyelse å se og høre på. 

Aspirerende artister i hopetall melder seg til audition i filmens innledende runder, derfra er det bare å kose seg med både flotte og morsomme opptredener. 
Filmskaperne har knekt den viktig koden med å servere rikelig med undertekst tilpasset foreldregenerasjonen, slik at både voksne og barn kan kose seg med alle de elleville situasjonene som oppstår. 
I tillegg har de klart å få den musikalske delen til å sitte som støpt, mye takket være et godt og variert utvalg av sanger, men også takket være en rekke glimrende vokalprestasjoner. 
Sparkene mot de altfor mange og forutsigbare sangkonkurransene på tv er åpenbare, men parodiene bikker aldri over i det ondsinnede. 
Eller, i hvert fall ikke så ofte. 

Legg til rikelig med slapstickhumor, et utall herlige framtoninger og fartsfylte sidehistorier, men også noen litt vemodige og rørende scener, så har du et slags bilde av alt som kravler rundt i dette overskuddsprosjektet av en film. 

Det har imidlertid også noen ulemper å innlemme så mange store og små karakterer i en forholdsvis kort historie. 
Man får mindre anledning til å bli kjent med de enkelte, inkludert hovedkarakteren. 
Men noen ganger er det overfladisk moro vi vil ha. 
Det får vi til gangs her. 
Og både hva humor og musikalitet angår, banker denne filmen vinterens andre synge-animasjonsfilm «Trolls» ned i smurfestøvlene. 
",1
"Koselig og statisk
Om man ser bort fra de litt stive animasjonene, er det lite originalitet å spore i denne koselige julefilmen. 

Den magiske juleesken 

Animasjon / Barnefilm / Eventyr / Familiefilm. 
Regi: Jacob Ley. 
Danmark, 2016. 
Varighet: 1 time, 21 minutter. 
Tillatt for alle. 

Her er julefilmen for barnefamilier som vil komme fra kinobesøket uten spesielt mye dramatikk og skumle scener. 
Det sørger i stor grad de litt stive og statiske animasjonene for, og selv om det finnes onde skapninger i denne historien, er disse såpass karikerte og teite at de neppe er egnet til å skremme spesielt mange. 

Hovedpersonen i «Den magiske juleesken» er den snille, foreldreløse gutten Julius, som ble forlatt utenfor det idylliske barnehjemmet Klokkerly på selveste julaften. 
Den velmenende bestyreren har latt ham tro at det var selveste julenissen som kom med ham. 
Julius er juleentusiast på sin hals, og har en hemmelig eske hvor han oppbevarer diverse julepynt han har laget. 
Hit rømmer han når de to minst sympatiske barna på barnehjemmet erter ham, og snart viser det seg at esken er en hemmelig portal til julenissens verden, hvor Julius får oppgaven med å redde julen fra en ond skapning som han på sett og vis selv er ansvarlig for å ha satt til verden. 

Oppbyggingen er med andre ord som hentet fra fantasy-læreboka, med klare likhetstrekk med Harry Potter-bøkene, Lindgrens «Mio, min Mio» og for den saks skyld også NRKs nye adventsserie «Snøfall». 
Her har imidlertid både manusforfatter og animatører gjort sitt for å tone ned det skremmende og vonde og heller satse på humor, varme og nostalgi. 
Det fungerer bare sånn måtelig. 
Ikke er det spesielt morsomt (her må jeg ta høyde for at noe av underteksten har gått tapt i oversettelsen), og det er også vanskelig å forstå hvorfor man skal lage animasjoner med stive, ubevegelige ansikter og kantete bevegelser når teknologien har kommet så langt som den har. 

Historien er ellers formelmessig godt fortalt, men det er vanskelig å la seg engasjere veldig mye av en konflikt som på grunn av sin milde framtoning ikke framstår som spesielt engasjerende. 
Jeg tror i grunnen barn av i dag tåler litt mørkere stemning enn det de blir utsatt for her. 
",0
"Poengløst, men «ekte» om brasiliansk cowboyliv
Selv ikke en minst fem minutter lang sexscene i én tagning, innblikk i ukjent miljø eller en cowboy som designer sexy dameklær greier å gjøre «Neon Bull» interessant. 

Neon Bull 

Film for spesielt interesserte, tenker du kanskje når du får vite at «Neon Bull» skildrer en gjeng med cowboyer i Nord-Brasil, som jobber på et rodeoshow der målet for to ryttere er å legge en okse i bakken. 

Så vet man jo ikke hva som er interessant eller ikke før en har prøvd. 
Om du derfor velger å gi «Neon Bull» en sjanse, kan det godt hende du finner noe å bli begeistret og fascinert av. 

Men interessant? 
Nix. 

Det er egentlig ingen historie her. 
Den brasilianske filmskaperen Gabriel Mascaro har ingenting han vil si, men desto mer han vil vise. 
For eksempel hvordan man lager en dramafilm som likner til forveksling på en dokumentar i sin ekstreme naturalisme. 
Det lykkes han suverent med. 

All dialog flyter som om den ble tenkt der og da. 
Flue på veggen-følelsen er intens når vi følger teamet som utfører en poengløs sport, som ser ut som en snillere variant av tyrefekting. 
Eller den eksotiske danseren og alenemoren Galega og hennes sjarmerende og obsternasige datter Caca. 
Og ikke minst den følsomme, sympatiske Iremar. 
Hans jobb er å gjøre oksene fine og rene for manesjen, mellom kjøreturene rundt på landsbygda. 
Drømmen hans er å designe klær, noe han får utløp for ved å lage sexy kostymer til Galegas danseshow. 

Ellers på kino nå: 

Filmen byr også på flere småbisarre kuriositeter: 
En høygravid kvinne på sjekkeren, en ung cowboy som glatter ut sitt lange hår og bruker tanntråd i full offentlighet, en tjukk mann med en enormt utstående navle. 
Og et klønete forsøk på å stjele hestesæd. 
Likevel er «Neon Bull» omtrent blottet for humor. 
Det er synd. 

«Slik lever dei der» 

Synd er det også at følelsen av å se skolefjernsyn med tittelen «Slik lever dei der» stadig dukker opp. 

Denne filmen vil nok bli aller best husket for en ekstremt nærgående og naturtro sexscene, filmet i én lang tagning i minst fem minutter. 
Den er verken eksplisitt eller pornografisk, men veldig «ekte», altså. 

Noe annet poeng hadde vel ikke den heller. 
",0
"Film:Slapp, sjuskete reprise 

Billy Bob Thornton er tilbake som forfyllet nisse i en oppfølger som aldri klarer å leve opp til forgjengeren. 

Bad Santa 2 

Den svarte komedien «Bad Santa», som handlet om en forfyllet, kjeltringaktig kjøpesenternisse som klarte å tvinge fram sine myke sider mot slutten av filmen, var en stor fornøyelse for alle oss som liker upassende og drøy humor. 
Nå er det allerede 13 år siden sist vi stiftet bekjentskap med Billy Bob Thorntons sjuskete anti-helt, og det ville være en overdrivelse å si at han er blitt mer sjarmerende med årene. 

I årets variant bruker han og hans tilsvarende ufyselige mor, samt kompanjongen fra forrige film, mesteparten av tiden på å infiltrere en organisasjon som samler inn penger til vanskeligstilte barn for å kunne robbe den på slutten av sesongen. 
Samtidig forsøker han iherdig å unngå guttungen han fikk et ufrivillig farsforhold til i forrige film. 

Styrken i den første filmen var at den klarte å få oss til å le av forholdsvis drøye vitser og at hovedpersonen var så motbydelig på nær sagt alle måter at opptiningen av den nedkjølte sjelen nærmest framsto som et julemirakel. 
Den skapte også en slags etterlengtet balanse blant alle de koselige/romantiske julefilmene. 
Siden den tid har filmhumoren jevnt over blitt mer vågal, noe som antakelig har fått manusforfatterne her til å tenke at de må være enda verre enn i den første filmen. 
Dessverre har det åpenbart vært viktigere å satse på sjokkeffekten enn på at det som formidles faktisk er morsomt. 
Her er det mer regelen enn unntaket å tulle med ulike tabuer, men vitsene har stort sett bare ett lag, det er ingenting som skjuler seg i underteksten. 
Det framstår mer som en halvslapp samling sketsjer enn en film. 
Når man har sluttet å måpe over hvilket nivå regissør Mark Waters har lagt seg på, blir det fort anstrengende å være vitne til de ulike forsøkene på å være enda mer ekkel og upassende enn alle andre. 

Det er også frustrerende å se at hovedpersonen Willie (Thornton) åpenbart ikke har endret seg det spor fra den personen han var i begynnelsen av første film. 
I stedet gjennomgår han den samme personlige utviklingen som i 2003, noe som gjør filmen til en dårlig kopi av sin forgjenger, mer enn en fungerende oppfølger. 
Hadde den i det minste vært morsom, kunne mye vært tilgitt, men når også dette elementet svikter, kan man like godt se eneren om igjen i stedet for denne. 
",0
"Krigsromanse tar et magaplask
«Allierte» er en storslagen, vakker, velspilt og tidvis svært spennende film. 
Som lett kunne vært bedre. 

Allierte 

Å gi sitt liv for landet og saken i en krigssituasjon blir sett på som heroisk. 
For soldater er dette potensielle offeret en forutsetning. 
Men hva betyr mest om du har valget: fedrelandet eller den man elsker? 

Mannen som får oppleve dette dilemmaet er den kanadiske agenten Max Vatan (Brad Pitt). 
Året er 1942 da han lander i fallskjerm i den marokkanske ørkenen. 
Oppdraget er å møte den franske agenten Marianne Beauséjour (Marion Cotillard) i Casablanca. 
Max skal agere å være hennes ektemann. 
Mål: et attentat mot den tyske ambassadøren. 

Brennhet romanse 

Det falske ekteskapet utarter raskt til en het romanse mellom de to agentene, begge opptrent til både å drepe, lyve og skjule sine ekte følelser. 
Med Casablancas eksotiske atmosfære som medspiller, blir følelsene etter hvert svært så intense. 

«Allierte» ble tidligere i høst trukket inn i sladdersagaen rundt Brad Pitts skilsmisse fra Angelina Jolie. 
Ryktene ville ha det til at Jolie mistenkte at de to hovedrolleinnehaverne følte saker og ting for hverandre også etter at kameraene var slått av. 
Noe som er blitt bastant og offentlig avvist av gravide og gifte Cotillard. 

Også premiere denne uken: 

Men at de to danner et både troverdig og smellvakkert filmpar, er det ingen tvil om. 
Kjemien dem imellom er mer kjærlig enn erotisk, og kjærlighetshistorien mellom de to er tidvis rørende. 
Og kanskje litt for idyllisk og sukkersøt til at det kan vare. 
Og at vi kan tro helt på den. 

For vel tilbake i England etter operasjonen i Casablanca, gifter Max og Marianne seg og får barn. 
Andre verdenskrig går sin gang med konstante luftangrep, mens D-dagen planlegges. 
Max er travel, men trygg i sin militære skrivebordsjobb. 
Den muntre og utadvendte Marianne passer barn og får mange nye venner i sitt nye hjemland. 

Identitetsbombe 

Så slippes sjokkbomben i hodet på Max: 

Er Marianne virkelig den hun gir seg ut for å være? 

Fra det øyeblikket mistankens frø er sådd, blir «Allierte» en sitrende thriller. 
En kamp mot klokken og en intens og infløkt jakt på sannheten. 

Stilfulle, tidsriktige kostymer, interiører og musikk i skjønne omgivelser som Marokkos ørken, Casablanca, overdådige værelser og etter hvert engelsk landlighet gjør «Allierte» til en estetisk nytelse fra start til slutt. 
Er du på den sure siden, kan du godt si at estetikken er ganske så Hollywood-glatt. 

Den suverene Marion Cotillard er glitrende og troverdig i alle Mariannes nyanser. 
Brad Pitt er tidvis litt stiv og sparsommelig med følelsesregisteret som Max, men gir likevel et godt bilde av en militær libero som tilber sin kone og datter. 

Hverdagsdialogen i filmen blir fort ganske så hollywoodsk kjapp og fiks, noe som her gir litt kledelig munterhet til stemningen. 

Ikke helt krigstroverdig 

Problemet med «Allierte» er at den ikke greier å være romantisk, krigstroverdig og spennende på en gang. 

Det tar riktignok en stund før svakhetene åpenbarer seg: spenningen og engasjementet stiger, til og med hverdagslivet etter Casablanca engasjerer. 
Og det er lett å leve seg inn i Max’ fortvilte dilemma. 

Derfor er det nesten utrolig hvordan de har greid å klusse til avslutningen. 
Den kommer fort og gale, flaut og sentimentalt. 
Som om man plutselig fikk hastverk med å runde av og hadde sluppet fullstendig opp for ideer. 

Det er skikkelig kjipt, for «Allierte» er en severdig film med en klassikeramibsjon som er langt fra å bli forløst. 
",1
"Utfordrende om mann i farlig forfall
Fortjener også de selvsentrerte, løgnaktige, misunnelige og de som ikke greier å ta seg sammen å bli sett og elsket? 

Etter stormen 

Originaltittel: 
Umi yori mo mada fukaku. 
Sjanger: 
Drama. 
Nasjonalitet: Japan 2016. 
Regi: Hirokazu Kore-eda. 
Med: 
Hiroshi Abe, Yoko Maki, Kirin Kiki, Taiyo Yoshizawa, Soryo Ikematsu, Satomi Kobayashi. 
Lengde: 
1 time 57 min. 
Aldersgrense: 
Tillatt for alle. 

Det er sagt om Hollywood-drama at det handler om vanlige folk som gjør uvanlige ting, og at europeisk drama handler om uvanlige folk som gjør vanlige ting. 

Om film fra Japan kan man godt si at de handler om vanlige folk som gjør vanlige ting. 
For de som har lært seg å sette pris på den sanselige estetikken i disse skjønne, poetiske og dvelende skildringene av hverdag, er denne mangelen på store fakter og hendelser uviktig. 

Men alt har en grense. 
I «Etter stormen» er den japanske superregissøren Kore-eda («Søstre», «Som far, så sønn») farlig nær å bikke over i det langdrygt trivielle i filmens første del, som strekker seg godt over en time. 
Men så henter han seg inn på helt vidunderlig vis i filmens siste del. 

For høyt selvbilde 

Allerede fra første øyekast er det lett å se at Ryota (Hiroshi Abe) er en mann i farlig forfall. 
Blikket og holdningen tilhører en mann med høye ambisjoner som ikke blir realisert og et selvbilde som er for høyt for virkeligheten. 

Sakte, sakte får vi et innblikk i livet hans før og nå. 
Før: prisbelønt forfatter, gift og med en sønn. 
Nå: skilt, uredelig privatdetektiv under dekke av at det er «research» til ny roman. 
Blakk av spillegalskap, svart av misunnelse og sjalusi. 

Alt han vil er å få fortiden sin tilbake. 
Alt han gjør er å grumse til nåtiden og framtiden sin. 
Ryota er en klassisk taper, en stakkarslig figur det er vanskelig å like. 

Sønnen, ekskona og moren spiller sentrale roller i Ryotas liv. 
Moren spilles av fantastiske Kirin Kiki, sist sett i «Under kirsebærtrærne». 
Hele rollebesetningen er utsøkt, og Kore-eda har som vanlig fått maksimal uttrykksfullhet ut av sitt ensemble. 
Magien ligger som vanlig i de små detaljene: 
Interiørene. 
Maten. 
Det usagte. 
De utsøkte nyansene. 

Rørende kammerspill 

Igjen er relasjoner i nær familie et hovedtema for Kore-eda. 
Bruddet fra hans tidligere filmer er den mer vestlig orienterte hovedfiguren Ryota, med sin universelle umodenhet og selvsentrerthet. 
Lenge engasjerer han ikke, dermed står heller ingenting på spill. 

Men så over til del to. 
En tyfon feier over Japan. 
Våre fire familiemedlemmer er strandet sammen til et kammerspill som både forløser, avklarer og rører. 
Og etter stormen går verden videre. 

Det er først når du har sett hele «Etter stormen» at du ser klart hvor Kore-eda ville hele tiden, og hvor stort det er. 
For det er summen og samspillet mellom de to delene som gjør filmen både så utfordrende og så nydelig. 
",1
"Stevnemøte mellom hevn og samvittighet
Motegeniet Tom Ford lar stil og struktur være en viktig historieforteller i den uhyggelige, utsøkte og tvetydige «Nocturne animals». 

Nocturnal Animals 

Sjanger: Drama/thriller. 
Nasjonalitet: USA 2016. 
Regi: 
Tom Ford. 
Manus: 
Tom Ford og Austin Wright (roman). 
Med: 
Amy Adams, Jake Gyllenhaal, lsla Fisher, Aaron Taylor-Johnson, Michael Shannon. 
Lengde: 
1 time 57 min. 
Aldersgrense: 15 år. 

Tom Ford, altså. 
Stjernedesigneren som hoppet av motekarusellen for å regissere film. 
Som i «A single man» (2009) bød på en overflateperfekt stilisme, befolket av perfekt stylede skjønnheter av alle kjønn. 
Det fikk han litt pes for. 

I «Nocturnal animals» svarer han med en åpningscene som er diametralt motsatt, men likevel Tom Ford-stilisert: 
Et knippe ekstremt overvektige, eldre kvinner danser splitter nakne, bare iført korpsluer. 
Stolte og fri, så fett og folder disser og deiser. 
Fuck you, surpomper! 

Sju år etter regidebuten viser Ford at blikket for form, farge og stil fortsatt er sylskarpt, og med ham i hver eneste scene, hvert eneste bilde. 
Men like mye for satirens skyld som for estetikkens skyld denne gangen. 

Fords stilisme er som en usynlig rollefigur, og den har en viktig historie å fortelle. 
Hver lakkerte negl, hver kameravinkel, hvert fargefilter, hver møbel, hver utsikt har en historie å fortelle. 
Legg til at Ford også har fått til et fabelaktig manus og har fått et glitrende skuespillerensemble til å spille det ut, så ligger alt til rette for en stor, stor filmopplevelse. 

Gallerieier Susan (Amy Adams) er ikke akkurat lykkelig i sin perfekt stiliserte overflatetilværelse i Los Angeles’ kunstmiljø. 
Ekteskapet hennes er dødt, og hun vet det innerst inne. 
Kunsten hun stiller ut og roses opp i skyene for, betyr ingen ting for henne. 

Så får hun tilsendt et bokmanus. 
Det er skrevet av hennes eksmann, som hun ikke har snakket med på nesten 20 år. 
Tilfeldig? 

Manuset viser seg å være en urovekkende voldelig og blodig historie, som kryper mer under huden på Susan enn godt er. 
Hva er det den forteller mellom linjene som opprører henne sånn? 

Tre historier fortelles: 
Nåtiden i galleri-LA. 
Susans fortid med eksmannen Tony. 
Og selve bokmanuset, en grim historie blant cowboys og kriminelle i Texas. 

Det tvetydige står sentralt i alle tre: 
Syrligheter servert med søtt smil. 
Invaderende hjelpsomhet. 
Det grusomme bak det vakre. 
Følelsen av at noe er ondt og feil. 
Og følelsen av kanskje å være paranoid. 

Små agn i form av utsagn og det usagte legges ut for at vi skal se sammenhengen. 
Men mye forblir gåtefullt, du må selv fylle hullene. 

Veivalgene vi tar for oss selv i livet får også konsekvenser for andre. 
Hva skjer når du innser at du valgte feil? 
Og hva skjer med den som ble rammet av andres valg? 

I «Nocturnal animals» møtes hevnen og samvittigheten til stevnemøte. 
Tvetydig, men sterkt. 
I en film de alle bestanddelene er utsøkte. 

På godt og vondt. 
",1
"""Valkyrien"":Denne må du se 

TV-ANMELDELSE: 
En desperat lege og en dommedagsprofet går under jorden for å redde hver sin katastrofe. 
«Valkyrien» er nok en god, norsk dramathriller. 

Norsk dramathriller, med Pål Sverre Hagen, Sven Nordin, 8 episoder, premiere på NRK 1. januar. 

Leif (På Sverre Hagen) er det amerikanerne kaller survivalist (dommedagsforbereder). 
Han er forberedt på alle katastrofer. 
Leif har bunkra vann, teip, lommelykter, boksmat og våpen til den dagen alt går åt skogen - for det vil de gjøre, ifølge Leif. 
Han har også den perfekte jobben: 
Beredskapssjef i Oslo kommune, med tilgang til absolutt alle tilfluktsrom og underjordiske ganger og tunneler under hovedstaden. 
Men ingen hører på Leif, bortsett fra hans likesinnede på nettet. 
Pål Sverre Hagen har gjort Leif til en litt nevrotisk og ustabil fyr, men han er også sympatisk og menneskelig. 
Hagen, som vi tilgir for å snakke østlandsk, får spilt ut et stort register. 
Litt tørrvittig humor, litt noia, sinne, frustrasjon, glede og i det hele tatt. 
Hans beste rolle? 
Ja, definitivt. 

Hemmelig klinikk 

I denne underjordiske verdenen får Leif besøk av Teo, en kompis på flukt fra et bankran, og legen Ravn (Sven Nordin). 
Han jobber som kirurg på akutten og er overmåte lykkelig gift med Vilma (Pia Halvorsen), som er lege og forsker. 
Men Vilma blir livstruende syk, og nektes videre behandling av sykehuset. 
Ravn og Vilma bryter med det etablerte helsevesenet, og i all hemmelighet gjør de et siste, desperat forsøk på å finne en kur som kan hjelpe Vilma. 

«Valkyrien» er ikke så tempodrevet som for eksempel «Frikjent». 
Den er litt roligere, men minst like spennende. 
Tiden brukes heller til å utvikle personene og deres utallige dilemmaer. 
Etikk, medisin, moral og medmennesklighet og grensene rundt dette må både Leif, Varg og flere av de andre styre med, og det er ikke lett. 
Sven Nordin er glimrende som desperat ektemann med hippokrates i ryggmargen. 

Gode folk, god historie 

De etablerer en illegal klinikk under et nedlagt t-banestopp, og en liten gruppe mennesker med høyt ulike motiver og mål blir avhengige av en skjør tillit for å holde seg og sine prosjekter gående. 
Her er det nerve og spenning fra start til mål, elegant utporsjonert uten de heseblesende vendingene der alt blir snudd på hodet. 
Folkene som er med er gode, særlig Nordin og Hagen, men også Mikkel Bratt Silset, seriens gladeste og samtidig mest fortvilte. 
Historien veksler mellom enkel krim, komplisert etikk og de enda mer kompliserte forholdene mellom folk, og alle delene snirkler og snor seg framover til en veldig interessant og spennende finale. 

Noen mindre skjønnhetsfeil til tross: 
Denne må du se. 

«Valkyrien» starter med en dobbeltepisode 1. januar på NRK. 
",1
"«The Crown»:Solid dronningdrama 

«The Crown» tegner et nyansert og sympatisk bilde av en ung dronning Elizabeth II. 
Serien er en fryd for øyet, men byr også på stoff til ettertanke. 

Amerikansk/britisk tv-serie. 
Sesong 1 slippes i sin helhet på strømmetjenesten Netflix fredag 4. november. 

Får vi aldri nok av å lese om, høre om og se på de kongelige? 
Mye tyder på at svaret er nei. 
Det er lett å tenke at Netflix frir til nye seere i et modent alderssegment med sin rekorddyre, nye produksjon, men «The Crown» har heldigvis også rikelig å by på for oss som har en begrenset interesse for alt som har med de kongelige å gjøre. 

Det er det flere grunner til. 
Dels fordi «The Crown» gir et livaktig og troverdig bilde av interessante personkonflikter ved det britiske hoffet på begynnelsen av 50-tallet, og dels fordi den gjør en så grundig jobb med å skildre sentrale hendelser i britenes nære historie. 
Den klarer også å vise hvordan ekteskapelige gnisninger kan være forbløffende like for folk som er født inn i de aller øverste samfunnslag som for oss vanlige dødelige. 

Sentral Churchill 

Serieskaper Peter Morgan skrev også manuset til den Oscar-vinnende filmen «The Queen» fra 2006, og det er mange grunner til å se «The Crown» i sammenheng med denne. 
Åpenbart fordi de handler om samme person, men også fordi Morgan i sin nye serie klarer å fortelle noe om hva som har formet dronningen gjennom sine år som statsoverhode. 
Spesielt tydelig blir det i en av de første episodene, når den nylig gjenvalgte statsminister Winston Churchill, glitrende spilt av John Lithgow, på en faderlig måte tar den unge dronningen i skole og forklarer henne hva som er kutyme når en monark avholder sine ukentlige møter med statsministeren. 
Det gir et fint perspektiv på scenen fra «The Queen», hvor den nå langt mer erfarne dronningen forklarer den nyslåtte statsminister Tony Blair hvordan han skal oppføre seg. 

Serien gir i det hele tatt mye plass til Churchill og datidens politiske virkelighet, og går samtidig rett inn i den tilbakevendende debatten om kongehusets reelle makt, et element som også i aller høyeste grad byr på hodebry for den unge dronningen. 
Samtidig fungerer serien som en effektiv og underholdende historieleksjon, og er ikke redd for å gjøre dypdykk i viktige hendelser fra etterkrigstiden. 

Forbilledlig hovedrolleinnehaver 

Claire Foy gjør en forbilledlig jobb i sin tolkning av den unge Elizabeth, som mister faren så altfor tidlig og dermed må forholde seg til sitt nye verv i forholdsvis ung alder. 
Hun framstår som naturlig selvsikker, kontrollert og reflektert, men har en barnlig undring i behold som skaper helt nødvendige skraper i rustningen. 
Royalistene bør være fra seg av lykke over denne paradevisningen av pomp og prakt og kongelig overdådighet, men serien har også rikelig med stoff til ettertanke for de som synes at kongehusene er en anakronisme vi med fordel kan kvitte oss med jo før jo heller. 
Når dronningmoren Mary foreleser for sitt barnebarn om hvordan det å måtte forholde seg nøytral til alt er den tyngste oppgaven av dem alle, er det lett å føle et stikk av sympati for disse menneskene som har som sin livsoppgave å passe inn i gammelmodige, stive rammer. 
Og det er vanskelig å la være å heie på dem når de noen ganger orker å gjøre opprør mot konvensjonene. 

Noen politisk bombe er denne serien imidlertid ikke, og det britiske kongehuset har i mer eller mindre konkret grad vært avkledd i tabloidpressen såpass lenge og ofte at de store overraskelsene uteblir. 
I stedet klarer Morgan å vise oss menneskene bak all den ytre overdådigheten. 
Det gjør han med en elegant letthet som kler familien han skildrer perfekt. 
",1
"""Frikjent 2"":God krim, middels drama 

Det personlige dramaet er litt puslete fortalt, men krimhistorien er fremdeles spennende i andre sesong av «Frikjent». 

TV: 
«Frikjent 2"", krimdrama, TV2, premiere 27. okt, med: 
Nicolai Cleve Broch, Lena Endre, Ingar Helge Gimle m.fl. 

Første sesong av «Frikjent» endte i løsning etter mange runder med «ooohhh, er det han?» og «han er det i alle fall ikke». 
Aksels hjemkomst til vestlandsbygda - der alle snakker ulike dialekter - var underholdende, selv om det lugget litt både i dialogen og plot-et underveis. 

Gjensynet med bygda griper fatt i dramatikken rundt tilståelsen, og det var selvfølgelig ikke sånn at saken var løst. 
Nye lodd, nye gevinster, nye tap. 

Andre sesong har flere historier som sørget for det nødvendige drivet. 
Hva skjedde egentlig med Karina? 
Vil bygda dø? 
Får Aksel fart på kjærlighetslivet igjen? 
Hvem dømmes? 
Hvem slipper unna? 

Spenningen fra sesong 1 er bevart, men løypa de går er mye den samme. 
Ulike omganger, samme kamp. 
Tross veldig godte tilløp er det noe som knirker her. 
Serien tyr til noen litt kjipe triks for å øke dramatikken, litt sånn som vi kjenner fra såpene. 
Hukommelsestap, for eksempel, og familieforhold som ikke er som vi trodde. 
Spennende, men litt søkt og ikke veldig elegant. 
Tempoet er høyt, og i cliffhangerintensitetens dragsug forsvinner folkene og personlighetene litt. 
Saken(e) utvikler seg raskt og i uventa retninger. 
Folkene i Lifjord blir lit for ofte kjegler som handlingen snor seg rundt. 

Serien fortsetter også sitt «Visit Norway»-opplegg med å filme fjell og fjorder til det kjedsommelige. 
Snøen er ny, resten har vi sett før. 
Flørten med utenlandssalg er forståelig, men vi som har sett en fjord og et fjell før, vi får tid til å sjekke telefonen. 

I «Frikjent» er drivet og handlingsdramatikken prioritert. 
Krimhistorien fungerer på en slags påskekrimbestselgeraktig måte. 
Den gir bort litt og litt samtidig som det spares nok til at hvis du først har sett et par episoder, da er du hekta. 

Effekten er en serie som er lett å bli hekta på fordi vi vil vite hvem som gjorde hva. 
Den interessen klarer serieskaperne å pirre ganske fort. 
Nyansene i familieforholdene og personlighetene lider litt under manglende plass rundt rettssaker, «Oi, dette forandrer alt!»-øyeblikkene og altså dronefilming av fjell, snø og fjord. 

Nicolai Cleve Broch var god i første sesong, og han er god i denne. 
Resten av forsamlingen er ikke like imponerende, men et par nykommere tilfører frisk blod, om enn litt karikert. 

Det knirker litt i forføyningene, som det gjorde i første sesong av «Frikjent». 
Likevel, hvis du kan leve med et litt overfladisk persongalleri løpende rundt i et godt krimdrama, har du ganske gode tv-timer foran deg. 

Anmeldt på grunnlag av de første fire episodene. 
",1
"Vinteren er her
Sesongpremieren på ""Game of Thrones"" gir en effektiv gjennomgang av hvordan det går med de fleste sentrale figurene, men etterlater minst like mange spørsmål som svar. 

Advarsel: 
Denne teksten røper deler av handlingen fra de siste fem sesongene og den første episoden av sesong 6. 

Den usedvanlig etterlengtede sesong 6 av ""Game of Thrones"" representerer et vesentlig skille i seriens historie: 
Serien har nå tatt igjen bøkene, og vi som har lest George R. R. Martins detaljerte verk kan ikke lenger triumfere over at vi vet hva som skjer på forhånd. 
Fra nå av er alle like uvitende, og HBO bidro til hemmelighetskremmeriet ved å avslå all pressetilgang til episodene før verdenspremieren natt til mandag norsk tid. 

Tilfredsstillende og spennende 

Første episode av en ny sesong kan gjerne være noe treig, fordi man bruker mesteparten av tiden på oppsummering og forberedelser til det som skal komme. 
Denne sesongåpningen er imidlertid et herlig unntak. 
Ved å unngå å bite over for mye, men likevel vise fram de fleste av de sentrale spillerne, har man endt opp med et tilfredsstillende og spennende resultat. 
Serien går rett inn i det som ""alle"" har snakket om: 
Knivstikkingen av publikumsyndlingen Jon Snow. 

I episodens første scene ligger han livløs i snøen, og når han blir båret vekk av sine venner, zoomer kameraet inn på det svarte blodet, som til forveksling kan ligne bildet av en kråke. 
Stemningen er mildt sagt anspent blant Snows støttespillere, og det ligger an til et aldri så lite internt oppgjør blant de svartkledde. 

På flukt i snøen 

Stemningen er ikke spesielt mye lysere et lite stykke lenger sør, hvor Sansa Stark og Theon Greyjoy er på flukt fra førstenevntes sadistiske ektemann. 
Begge framstår som herdet etter alt de har gjennomgått, men Theon har gjenvunnet sin verdighet, og Sansa skaper et nytt håp om at hun har det som skal til for å samle folket i nord. 

De som næret et håp om at hoderullingen ville bli utsatt til ting begynte å dra seg til litt utover i sesongen, vil bli skuffet. 
Her er det rikelig med både sjokkerende og triste drap, og det er kanskje spesielt dette som gjør serien så spesiell: 
Den klarer fortsatt å ryste oss med sin ekstreme brutalitet, fordi de menneskelige sidene av selv de mest ufyselige karakterene gradvis blir blottlagt. 
Samme hvor grusom dronning Cercei er, går det an å leve seg inn i sorgen hun opplever. 
Selv den fryktelige Melisandre, som regisserte seriens aller mest forferdelige menneskeofring i forrige sesong, viser det seg at har en annen side, noe som blir fascinerende tydelig i den siste, forbløffende scenen. 

Vi får også møte både Arya, Daenerys og Martell-familien igjen, men serieskaperne har spart på noe av kruttet, ved å vente med å fortelle hva som skjer med de to yngste Stark-guttene, dragene og de dødes hær på nordsiden av muren. 
Det viser at de til fulle mestrer begrensningens kunst, samtidig som de gir oss det vi vil ha og vel så det. 
",1
"Skinnet bedrar
På overflaten kan ""Unbreakable Kimmy Schmidt"" til forveksling ligne en lettbeint komedie med outrerte og fjollete rollefigurer. 
Men ser man nærmere etter, ligger det et dypt mørke og truer under overflaten. 

Tina Fey er kanskje mest kjent for sine strålende imitasjoner av Sarah Palin på ""Saturday Night Live"". 
Hun tok mye av den sylskarpe satiren fra dette programmet med seg inn i sin egen serie ""30 Rock"", mens ""Unbreakable Kimmy Schmidt"" byr på noe litt annet. 
Sammen med ""30 Rock""-kollega Robert Carlock har Fey her skapt noe som ved første øyekast kan ligne en tradisjonell sitcom i samme stil som ""How I met your mother"", ""Friends"" og andre morsomme, men trygge serier. 
Du vet, disse evinnelige historiene om unge mennesker som gjør trivielle ting i ulike storbyer (som oftest New York). 
Serier som i stor grad baserer seg på et persongalleri som er akkurat ko-ko nok til å by på mye slapstick-humor, men som samtidig er til å kjenne seg igjen i, om enn på et noe karikert plan. 

Voksent barn 

Det mest åpenbare skillet mellom ""Unbreakable Kimmy Schmidt"" og alle de andre, er hovedpersonens ukonvensjonelle bakgrunn. 
Når Kimmy ankommer New York, har hun akkurat sluppet fri fra en underjordisk bunkers hvor hun ble holdt fanget av en dommedagskult i 15 år. 
Den voksne kvinnen som kommer ut av bunkersen er på mange plan fortsatt et barn uten ironi, og dette grepet vet de velformulerte manusforfatterne å utnytte for alt det er verd. 
Ellie Kemper er perfekt i rollen som den pastellfargede optimisten Kimmy, og fremstår som en naiv og komisk utdatert skrulle fra en feelgood-musikal. 
Men det er bare på den velstriglede overflaten. 
Gjennom små og megetsigende hint tegnes det etter hvert et bilde av det mørket som ligger og lurer bak den glade fasaden mens hun forsøker å få livet sitt på beina igjen. 

Sparker i alle retninger 

Det er ingen overdrivelse å si at Fey og Carlock sparker i alle retninger, heller ikke i den nye sesongen. 
Vi får blant annet møte en gruppe hvis eksistensgrunnlag baserer seg på å være krenket på vegne av seg selv eller andre, og vi humrer godt over hvordan Kimmys husvert, Lillian, depper over gentrifiseringen i nabolaget og ønsker seg tilbake til en tid med tagging og kriminelle gjenger. 
På den andre siden finner vi den tragikomiske rikingen Jacqueline (), som frykter sosial død fordi hun ""bare"" fikk 12 millioner i skilsmisseoppgjøret, mens Titus for første gang utfordrer angsten for å bli forlatt. 
Det er lett å riste overbærende på hodet og konkludere med at denne typen folk ikke finnes i virkeligheten. 
Så enkelt er det nok dessverre ikke, og serien tar en del av de mindre sjarmerende elementer ved dagens amerikanske overflods— og ulikhetssamfunn på kornet. 
Det er også mer enn nok som lar seg overføre til norske forhold. 

Nyskapende 

Sesong 2 bruker litt tid på å samle trådene fra forrige runde, noe som skaper en del unødvendige og litt plumpe scener. 
Når ting begynner å dra seg til igjen, etter et par episoder, blir vi imidlertid minnet om hva det er som gjør denne serien så fascinerende: 
Den nyskapende vrien som kombinerer skarp samfunnssatire, overfladisk situasjonskomikk og små glimt av i-landsmenneskers høyst reelle fortvilelse. 
Man kan le med dem, men det er ikke alltid like lett å le av dem. 
I hvert fall ikke etter at de første, velpolerte lagene er skrellet av. 
",1
"Mannen som ville redde JFK
Tv-versjonen av Stephen Kings ""22.11.63"" er akkurat så underholdende, mørk og stilsikker som vi hadde håpet. 

Premiere på Fox mandag 11. april klokken 21.55. 

Star Wars-regissør J.J. Abrams får boltre seg med en av historiens mest omdiskuterte drapsgåter i denne serien, med en herlig tidsreisetematikk attåt. 
Med fantastiske James Franco i hovedrollen, skulle det en del til for at dette skulle skjære seg, spesielt med tanke på at forfatter Stephen King også har hatt en hånd på rattet. 

Det tar en stund før den klassiske King-stemningen kommer til overflaten, men når det første skjer, er det bare å lene seg tilbake og nyte uhyggen som utfolder seg. 

Tidsportal i skapet 

James Franco spiller hovedrollen som engelsklæreren Jake Epping, som etter litt mildt press fra sin kreftsyke kompis går inn i et skap og kommer ut i 1960. 
Det viser seg at kameraten, kaféeieren Al (Chris Cooper) har reist tilbake i tid flere ganger via samme skap, med ett mål: 
Å avverge attentatet på president John F. Kennedy i 1963. 
Dette ser han for seg at vil ha mange positive effekter på vår verden i dag, blant annet ved at Vietnam-krigen aldri ville ha funnet sted. 
Det viser seg at Al har vært i fortiden i årevis sammenlagt, men når han returnerer til nåtiden, er det aldri gått mer enn to minutter. 
Samtidig nullstilles alt, alle spor etter tidsreisen hans viskes ut. 
På den siste reisen har han altså fått kreft i løpet av de to årene han var borte, og det er derfor han betror prosjektet til sin noe friskere venn. 
Med seg på veien til 60-tallet får Jake en advarsel: 
Tiden liker ikke at du tuller med den. 
Da stritter den imot. 
Og det er da seriens mørkere elementer begynner å vise seg med full styrke. 

Stilsikkert og gjennomført 

Stilistisk sett er det lett å trekke paralleller til ""Mad Men"". 
Her tegnes det er fargerikt og gjennomført bilde av Texas på 60-tallet, på godt og vondt. 
Serieskaperne har ikke nektet seg en og annen ""Back to the future""— vits, hvor det refereres til filmer som ennå ikke er skapt eller forvirring som oppstår når man tar med seg gjenstander fra feil årtusen dit man går. 
Det blir likevel aldri plumpt og påfallende, og klippingen hvor Als gode råd ligger som et lydspor over Jakes handlinger, gjør at man fortere kan sette i sving den egentlige handlingen: 
Jakten på JFKs mulige drapsmann/menn og deres medhjelpere. 
Alle som har satt seg inn i denne saken, vet at det er mange tråder å nøste fra, og det har da også King gjort. 
Han trekker inn CIA, russiske agenter, og selvsagt den antatte drapsmannen Lee Harvey Oswald. 

Resultatet er et tv-drama som er både underholdende, tankevekkende og til tider ganske skremmende. 
Akkurat som en god Stephen King-roman. 
",1
"Spionen som kom inn fra hotellbransjen
John le Carrés «Nattportieren» har reist to tiår fram i tid. 
Det fungerer utmerket. 

Det er unektelig noe jamesbondsk over denne nye seriefiseringen av John le Carrés bok ""Nattportieren"" fra 1993. 
Kanskje skyldes det hovedpersonen Jonathan Pines sjarm og kvinnetekke, men det kan vel så gjerne handle om viljen og evnen til å skape superskurker av et visst format. 
Man kan også fint gi mye av æren til regissør Susanne Bier, som har tatt godt vare på forfatterens samfunnskritiske brodd. 
Selv om manuset altså bærer preg av at man har tatt seg en rekke kunstneriske friheter. 
Det lever vi godt med. 

I seriens første episode blir vi tatt med til den egyptiske hovedstaden Kairo under demonstrasjonene som markerte starten på den arabiske våren i Egypt for fem år siden. 
Eks-soldaten Pine (Tom Hiddleston) vandrer tilsynelatende uanstrengt og bekymringsløs gjennom de rasende folkemengdene, før han forserer sperringene utenfor hotellet hvor han jobber som nattevakt i resepsjonen. 
I lobbyen råder det en heller opprørt stemning blant redde gjester, men vår helt beholder roen slik bare en vaskeekte britisk agent kan. 
Han er på mange måte som skapt for jobben han får en tid etter disse hendelsene, men først skal en aldri så liten konflikt og kimen til en stadig sterkere hevntørst sås. 

Handlingen settes i gang da en kvinnelig gjest betror nattevakt Pine noen hemmeligstemplede dokumenter, som avslører at en kjent britisk våpenhandler forsyner en sleip, egyptisk forretningsmann med betydelige mengder våpen. 
Pine lekker papirene til en kamerat på den britiske ambassaden, og ikke lenge etter blir han rekruttert til som hemmelig agent for å infiltrere våpenhandleren og hans hoff. 

Det blir starten på en vidløftig historie som tar oss med til mange flotte steder, fra karakteristiske Matterhorn i Sveits til den hverdaglige, britiske bygda. 
Det kunne fort ha blitt noe heseblesende over det hele, men kameraene tar seg god tid til å la de mange gode skuespillerne komme til sin rett, uten at det går på bekostning av progresjonen i historien. 
",1
"Klassisk britisk mysterium med litt for mye somling
Opprullingen av en nesten 40 år gammel drapssak får ringvirkninger for mange i den lille, britiske byen. 
Presentasjonen av intrigene blir imidlertid litt for omstendelig. 

Et skjelett blir funnet nedgravd under et sementgulv i en bygning som skal rives, og snart har etterforskerne Cassie Stuart (Nicola Walker) og Sunil Kahn (Sanjeev Bhaskar) et vaskeekte ""cold case""-tilfelle å bale med. 
I den innledende episoden går mye av tiden med til tekniske undersøkelser som skal fastslå hvor lenge det er siden en uheldig person havnet under sementen akkurat her. 
Det utarter seg raskt til en slags nål i høystakken-lek, før de ulike sporene begynner å dryppe inn. 
Samtidig skal en hel rekke folk, som det etter hvert viser seg at kan ha spilt en eller annen rolle i forbindelse med det gamle drapet, presenteres. 
Jeg forstår hvorfor vi må få så mye forskjellig info, men det virker like fullt nokså overveldende, i hvert fall i begynnelsen. 
Krimgåten er for så vidt kløktig skrudd sammen, men det tar for lang tid før det begynner å dra seg til. 
Ja, detektivarbeid er ganske sikkert omstendelige greier, men det er blir litt kjedelig å se på fra utsiden i lengden. 

Les også: 
",1
"Beksvart Christie-thriller
«And then there were none» ligner lite på de vanligvis så koselige Agatha Christie-mysteriene. 
Det er forfriskende på mange måter. 

Denne miniserien er basert på en av krimdronningen Agatha Christies aller mest kjente bøker, ""Ti små negerbarn"", og den er også en av de mest solgte bøkene gjennom tidene. 
Plottet burde derfor være forholdsvis godt kjent: 
Ti personer isoleres i et herskapshus på en liten øy, og ganske snart begynner en etter en å falle fra. 
Ingen vet hvem morderen er, annet enn at vedkommende må være en av dem, noe som skaper et psykologisk drama som tetner seg mer og mer til etter hvert som det tynnes i rekkene. 

Både stemningen og oppbygningen er milevis ifra de koselige romanadapsjonene vi er vant til fra den kanten. 
Her er ikke drapene et nødvendig onde for at en dannet, belgisk detektiv skal få briljere med sitt vidd, i stedet er de med på å drive handlingen fram helt til siste sekund. 
Snart viser det seg at det mulige hovedmotivet er hevn, og de ulykkelige husgjestenes fortid rulles opp og avslører gradvis at noen og enhver bærer på mørke hemmeligheter som de håndterer på ulik måte. 
Serien tar opp i seg en del klassiske spørsmål om skyld og samvittighet, med uovertruffen britisk eleganse. 

Det er dermed ikke gåten om hvem morderen er som blir det viktigste, selv om serieskaperne gjør en kløktig jobb med å legge ut blindspor og andre elementer som bidrar til å tåkelegge. 
Har man ikke lest boka, er det med andre ord gode sjanser for at avsløringen på slutten blir en aldri så liten overraskelse. 

Det er heldigvis lenge siden tv-serieformatet var overlatt til skuespillere som ikke klarte å hanke inn filmroller. 
Denne varianten er intet unntak, her får solide skuespillere som Charles Dance, Toby Stephens og Maeve Dermody vise hvor godt de håndterer et psykologisk drama av dette formatet. 
Kameraet veksler mellom å gå tett på de stadig mer fortvilede gjestene og å zoome ut for å effektivt demonstrere hvor håpløst isolert de er på den lille øya. 
Har man ikke allerede anlegg for klaustrofobi, kan man fort utvikle det etter noen timer i selskap med denne gjengen. 
",1
"Tannløs repetisjonsøvelse
Det er vanskelig å la seg rive med av den nye sesongen av ""Prey"". 

Dette er en slags frittstående oppfølger til den britiske miniserien ""Prey"", som var en av fjorårets påskekrimmer på NRK. 
Det man har gjort i årets serie, er å beholde den sympatiske politietterforskeren Susan Reinhardt (Rosie Cavaliero), men å introdusere en ny intrige, smidd over akkurat samme lest som i fjor. 
Denne gang er det en fengselsbetjent som må rømme fra politiet samtidig som han skal prøve å løse en større krise på privaten. 
Med på lasset har han en kvinnelig innsatt, noe som kompliserer situasjonen ytterligere. 

Det hele framstår som temmelig formelpreget og lite engasjerende, og hoppene mellom elleville actionscener og hverdagslig tristesse er noe klønete sydd sammen. 
Det er i det hele tatt vanskelig å få noe særlig puls av dette, selv om man har gjort en viss innsats for å holde spenningsnivået oppe. 
Det skyldes kanskje først og fremst at manuset ikke gir rom for å bli spesielt godt kjent med noen av de involverte, noe som gjør det tilsvarende vanskelig å engasjere seg i det de baler med. 
",0
"Claire tar en Hillary
""House of Cards"" fikk en dupp i forrige sesong. 
I år tar ting seg heldigvis opp. 

Det må på mange måter være en interessant øvelse å skulle lage fiksjon om amerikansk presidentvalgkamp akkurat i år. 
Virkelighetens aktører, med Donald Trump i spissen, gjør det ofte vanskelig for fiksjonen å overgå virkeligheten. 
Når vi møter vår antihelt Frank Underwood igjen, er han utfordret fra flere hold, og både yrkes— og privatlivet byr på betydelige mengder hodebry for den sittende presidenten. 

Forrige sesong viet mye plass til det psykologiske spillet mellom presidenten og førstedamen, og som vi husker, endte det hele med at Claire (Robin Wright) forlot sin mann. 

Det er av dine egne du skal ha det 

Sesong 4 starter der den forrige slapp, og det blir raskt tydelig at Claire mener alvor med sine planer om en egen politisk karriere. 
Bruddet holdes av taktiske grunner skjult, og det er mange ganger vanskelig å forstå om det er reelt i det hele tatt, på samme måte som det ofte har vært vanskelig å forstå om forholdet mellom Underwoodene var reelt da de faktisk levde sammen. 

Forfriskende nok introduseres en del nye fjes allerede i de innledende episodene, deriblant Neve Campbell som politisk rådgiver, noe som tilfører en ny og sårt tiltrengt dynamikk i en serie som hadde stivnet litt i toppolitikkens kjedelige hverdag.Joel Kinnaman, som også er ny for sesongen, ser vi i løpet av de seks episodene som er gjort tilgjengelige for anmelderne, bare i glimt på tv-skjermer, men det er en del som tyder på at han på sikt vil bli en av de store, politiske rivalene for Frank eller Claire eller begge. 

Sesong 1 var bedre 

Personlig er jeg blant dem som syntes at serien var best i sin første sesong. 
Det henger stort sett sammen med situasjonen Frank Underwood har befunnet seg i i de ulike sesongene. 
Manusforfatterne hadde mer å spille på da han var på vei opp enn da han hadde nådd toppen og var blitt innhentet av hverdagen. 
Det er mer interessant å se på noen som konspirerer i mørke bakgater og dreper på t-banen eller i parkeringskjelleren for å kommer seg opp og fram enn på noen som bruker dagene til å sitte i møter. 

Alt på stell 

Grepet med å la hovedinnerollehaver Kevin Spacey snakke direkte til kameraet er tonet kraftig ned denne sesongen. 
Denne gang hviler kameraene i større grad på det perfekt symmetriske interiøret i det underwoodske hjem, og jo mer ting rives i stykker på innsiden, jo mer dveles det ved hvor ryddig og ordentlig alt er på utsiden. 
Det etter hvert ganske utskjelte flashback-grepet brukes også flittig, men ofte på en litt uvanlig måte. 

Det kryssklippes blant annet mellom når presidenten holder sine valgkamptaler og når han er alene og øver på de samme talene. 
Det er på nippet til å bli overtydelig, men om noen fortsatt var i tvil, får de her en grundig innføring i hvor innstudert og iscenesatt enhver handling fra den iskalde makthaveren er. 

Kjipe folk 

House of Cards er en serie hvor hovedkarakterene alltid har vært ekstremt vanskelige å like. 
De få sympatiske figurene som har vært innom, har i stor grad blitt ryddet effektivt av veien. 
I denne sesongen er det en del som tyder på at det ulykkelige kjærlighetsforholdet mellom Jackie Sharp og Remy Danton kan komme til å fungere som et slags innslag av menneskelighet oppi alle de skruppelløse pappfigurene, men disse to er heller ikke noen uskyldsrene småspeidere. 

Serien vakler nærmere klisjeene enn noensinne, men det er det vanskelig å utdype uten å røpe sentrale elementer i handlingen. 
Dette er samtidig med på å tilføre litt sårt tiltrengt variasjon, men balansegangen er hårfin. 
Heldigvis lander serien på rett side, og framstår fortsatt som en av de aller mest interessante dramaseriene i sin samtid. 
",1
"Henrik gjør ting han faktisk kan
Henrik Elvestad utfordrer sin indre sofaekspert og gir seg i kast med toppidrettens store utfordringer i dette programmet. 
Heldigvis lander han på beina. 

Hvor ko-ko må du være for å prøve deg på den spinnville utforløypa ""Die Streif"" i Kitzbühel? 
Som Henrik Elvestad formulerer det: 
Først er det fritt fall, så blir det verre. 
Denne løypa er noe selv verdens beste utforløpere frykter. 

Men det er akkurat dette den kjente og kjære komikeren skal i sving med i det første programmet av ""Amatørenes mester"", etter å ha blitt utfordret av en lattermild og åpenbart skadefro Kjetil Jansrud. 
Det virker i utgangspunktet fullstendig uforsvarlig, og forteller samtidig noe om programmets konsept: 
Her er det ikke uskyldige bajas-stunt det skal handle om. 
Elvestad skal faktisk finne ut om det lar seg gjøre for en middels trent 42-åring å trene seg opp til å gjøre noe av det samme som verdens dyktigste idrettsutøvere har viet det meste av tiden sin til i årevis. 
Dermed havner programmet på sett og vis mellom to stoler: 
Det er på ingen måte et rent humorprogram, men Elvestads likandes vesen og humortalent forhindrer at alvoret får for mye innpass. 

Det vi ender opp med i det første programmet, er en interessant, men ikke altfor detaljert skildring av hvordan en lekmann kan trene seg opp til å komme levende fra en nedoverbakke som de fleste med vettet i behold aldri ville oppsøkt frivillig. 
Dette er ekstremt nok til å være interessant også for oss som i beste fall er sånn måtelig interessert i sport på tv, men den største grunnen til å bruke tid på dette programmet, er Elvestad selv. 
Det er umulig å ikke føle nervøsiteten hans i timene før han skal sette utfor den sinnssyke løypa, og de syrlige, pessimistiske kommentarene sørger for at galgenhumoren aldri er langt unna. 
Det er stort sett alltid kjekt å se på folk som byr på seg selv, og spesielt kjekt når de er så morsomme som Elvestad. 
",1
"En gjenforening som absolutt ingen trengte
Hva får du når du revitaliserer en middelmådig sit com fra 80— og 90-tallet? 
Svar: 
En utdatert, middelmådig sit com. 

Jeg er kanskje uvanlig heldig med bekjentskapskretsen, men jeg tror ikke jeg kjenner noen som syntes ""Full House"" (""Under samme tak"" på norsk) var noe å skrive hjem om i alle de årene serien ble sendt på norsk tv. 
Det var liksom noe som bare sto på om ettermiddagene etter skolen fordi det ikke gikk noe annet på tv. 
Serien var sånn sett i godt selskap med andre b— og c-serier som ""Step by step"" og ""Passions"". 

Gjenopplivingen av ""X-Files"" og ""Twin Peaks"" er det ikke vanskelig å forstå poenget med, men at Netflix skulle velge akkurat ""Full House"" når de skulle blåse liv i en gammel serie? 
Det er ingen overdrivelse å si at skepsisen hos undertegnede var stor på forhånd, og med god grunn, skulle det vise seg. 

Overspilt og oppstyltet 

Pilotepisoden introduserer plottet på den overspilte og overtydelige måten som kjennetegner både den gamle og den nye serien. 
Eldstejenta i familien Tanner, DJ, nå DJ Tanner-Fuller (hvilket fantastisk ordspill) flytter inn i barndomshjemmet sammen med sine tre barn. 
I pilotepisoden er alle de gamle figurene til stede, minus Mary Kate og Ashley Olsen, som både i serien og i virkeligheten åpenbart har bedre ting å ta seg til enn dette tullet. 
Så får vi gjennom oppstyltet dialog vite hvor alle er i verden akkurat nå. 
""Ja, jeg skal jo flytte til Los Angeles siden jeg har fått drømmejobben som programleder"", ""Det var jo synd at mannen min døde, nå sitter jeg her alene med ungene"" og så videre. 
Det er så uelegant skrevet at man nesten blir flau. 

Generasjonsskifte 

Siden tilværelsen som alenemor til tre barn åpenbart er fullstendig uoverkommelig, flytter lillesøster Stephanie og den irriterende venninna Kimmy inn med DJ og guttene, og denne trioen overtar i all hovedsak rollene til patriarken Bob Saget, kjekkasonkel John Stamos og han rare fyren i kjelleren. 
Stephanie er en bereist partyjente som liker å feste hele natten og sove hele dagen og Kimmy er en suksessrik businessdame som har voldsomt draget på kjekke menn, noe vi visstnok skal synes at er ubegripelig siden hun er så rar. 
DJ selv er parodien på en husmor som ikke har vært utenfor døra de siste 10 årene, og som derfor bestiller tequilashots med papirparaply i. 

Skinn av tidsriktighet 

For tidsriktighetens skyld har man flettet inn elementer som Uber-turer, Instagram og selfies, men den klamme moralismen, de sentimentale lærepengene, den elendige humoren og de karikerte rollefigurene er som klippet ut fra en ""det verste fra tidlig 90-tall""-kavalkade. 
Tv-seriesjangeren har gått veldig mange skritt i riktig retning siden denne serien hadde sin storhetstid. 
Ikke minst derfor er det vanskelig å forstå at noen prøver å gjenskape noe som de fleste serieprodusenter, minus de som skriver for tweens-segmentet, gudskjelov har forlatt. 

Som nostalgitripp er det isolert sett mye som funker fint, ved at serien reintroduserer mange gjennomgangstemaer og -replikker, samt at den fletter inn gamle scener på delt skjerm, men ærlig talt: 
Finnes det egentlig noen som har nostalgiske minner til akkurat denne serien? 
Jeg hadde forstått det om det var ""Friends"". 
Dette, derimot, er i bunn og grunn en remake som var omtrent like etterlengtet som en eventuell gjenoppliving av ""Helene og gutta"". 
Og antakelig ikke stort mer vellykket heller. 
",0
"Saul i siget
""Better Call Saul"" held fram der han slapp. 
Det blir nok bra. 

Det er umulig å seia noko om korleis sesong 2 av ""Better Call Saul"" blir, basert på den eine episoden som har premiere på Netflix i dag, før neste blir slept om ei veke. 
Men basert på sesong 1, på at det stadig er dei same folka som står bak, lover første episode godt. 

""Better Call Saul"" er ""Breaking Bad""-skapar Vince Gilligans spin off etter at kjemilærar og narkohai Walter White la inn årene, og handlar om Walters lett lysskye advokat Saul Goodman (Bob Odenkirk). 
Nærmare bestemt om korleis advokaten Jimmy McGill blei Saul. 
Handlinga ligg seks år før ""Breaking Bad"". 

Første sesong handla om advokatens forsøk på å få endane til å møtast, korleis han kom over ei gigantisk erstatningssak, og korleis han prøvde å ta seg av sin mentalt sjuke bror – og tidlegare stjerneadvokat. 

Andre sesong startar med eit lukrativt jobbtilbod frå advokatfirmaet Davis & Maine, eit tilbod Jimmy i utgangspunktet takkar nei til. 
Etter runddansen i sesong 1, bestemmer han seg for å slutta som advokat. 
Han kallar det ikkje midtlivskrise, men midtlivsklarheit, og legg seg til i bassenget på eit dyrt hotell. 
For no skal det handla om han. 

Sjølvsagt går det ikkje sånn, men første episode fortel ikkje veldig mykje om kva som skjer denne sesongen. 
Men det blir nok litt narko, ja. 

Første sesong av ""Better Call Saul"" blei ein suksess både blant meldarar og sjåarar. 
Mykje av dette skuldast nok Bob Odenkirk, som spelar Jimmy både sårt og morosamt på ein og same gong. 
Og serieskapar Vince Gilligan er ikkje blitt dårlegare, verken i dei lange linjene eller dei små scenane. 

Noko av det vakre både i ""Breaking Bad"" og i ""Better Call Saul"" er desse (relativt) lange sekvensane der det strengt tatt ikkje skjer noko. 
Der kamera dvelar ved ein mann som står stille i eit parkeringshus. 
Eller biletet av ein bil som står parkert, til lyden av ei flue. 
Eller ein bil som nærmar seg, sakte. 
Eller ta smalltalken om ein ny, forferdelig bil. 
Det er trivialitetar, men kresent gjort. 
Det er sakte fortalt, men nydeleg. 

LES OGSÅ: 
",1
"Sjørøverserie i havsnød
Det største problemet med ""Black Sails"" er at det er vanskelig å bli mer enn middels interessert i de ulike rollefigurene. 
Da er det ikke sikkert at den beste løsningen er å dynge på med enda flere. 

Advarsel: 
Denne anmeldelsen røper noe av handlingen i de to foregående sesongene. 

""Black Sails"" havnet på fjerdeplass over HBO Nordics mest sette tv-serier i fjor, noe som tyder på at kombinasjonen av kostymedrama, skitten politikk, rå vold og rikelig med nakenhet har gått rett hjem hos de mange som liker handlingsmettet underholdning uten så altfor mye dybde. 

Når vi møter våre venner på vakre Bahamas igjen, er det mange som bærer preg av forrige sesongs dramatiske finale — på godt og vondt. 
Det mest interessante er i og for seg utviklingen til den vanligvis så sindige og kalkulerte kaptein Flint, aldeles strålende spilt av Toby Stephens. 
Han har vel aldri smilt spesielt mye, men nå er det en del som tyder på at det dårlige humøret har tatt fullstendig overhånd, og at det er i ferd med å skygge for den ellers gode dømmekraften. 

Men så har du resten av gjengen. 
Seriens problem er fortsatt at Flint er den eneste rollefiguren det går an å leve seg spesielt mye inn i. 
Sammenlignet med hvordan serier som ""Game of Thrones"" kan få oss til å reagere når mer eller mindre sentrale figurer dør, er det her så vidt man gidder å trekke på skuldrene den sjeldne gangen noen andre enn de sedvanlige statistene ryker. 
På samme måte har det heller ikke vært lett å identifisere noen virkelig store hatobjekter, til og med den vemmelige Ned Low var innom for kort til at det lot seg gjøre å opparbeide den helt store antipatien. 

I et drama som er såpass karakterdrevet, er dette helt klart et problem. 
Det spørs om introduksjonen av et par nye, sentrale personer, deriblant den ikoniske Kaptein Svartskjegg, vil endre situasjonen, eller bare gjøre vondt verre. 

På den positive siden kan det nevnes at forrykkingen av gamle maktstrukturer byr på en rekke dramatiske muligheter. 
Eleanor Guthrie er fengslet, prostituerte Max prøver å slå seg opp i hennes sted og gullskatten som store deler av handlingen i de første to sesongene dreide seg om, har falt i hendene til den parodiske sløkkasen Rackham. 
I tillegg ser det ut til at Charles Vale og 
Flint har sluttet en slags fred med hverandre, noe som skaper grobunn for en mektig allianse. 

Sesongens innledende episoder byr også på en rekke flotte bilder, deriblant et forrykende uvær til sjøs. 
Som lettbeint underholdning er det helt greit og vel så det. 
Men det skal mye til for at vi skal sitte pal og vente på neste episode hver uke. 
",0
"Musikk-tv på sitt beste
Å dedikere et helt tv-program til en enkelt sang kunne blitt vel nerdete. 
Heldigvis klarer NRK her å løfte blikket og skape musikk-tv som er relevant for andre enn fansen. 

Mange av oss har veldig konkrete minner knyttet til musikk. 
Vi hører en spesiell sang, og plutselig er vi tilbake på jenterommet hvor vi leser en bok som har gjort spesielt inntrykk, vi er på ungdomsklubben med vennegjengen eller på et bortgjemt sted sammen med den første kjæresten. 
I etterkant blir det umulig å si om vi ville likt sangen like godt om vi hørte den for første gang i dag, fordi den er så uløselig knyttet til spesifikke minner. 

Det er akkurat dette prinsippet, med å se en enkelt sang i lys av sin samtid og sin kontekst, som gjør at det nye NRK 2-programmet ""Hitlåtens historie"" blir så interessant. 
Programmet er en videreføring av et konsept fra nå nedlagte ""Lydverket"", og konsentrerer seg om én kjent sang for hver episode. 
Men til forskjell fra programmer som ""Landeplage"", går man ikke rent musikkanalytisk til verks for å finne ut akkurat hva det er med den enkelte sangen som gjør at man så fort kan få den på hjernen. 
I stedet får vi historien om bandet, helt fra starten på karrieren, og vi får gjennom klipp fra gamle reportasjer og nye intervjuer historiene om hvordan akkurat denne sangen ble til. 
Men det stopper heldigvis ikke der. 
Programmet evner også å løfte blikket og se på hva som kjennetegnet tiden og stedet hvor sangen ble født. 

I den første episoden møter vi R.E.M., og får høre om hvordan det som startet som et ukjent collegeband kom opp med en ikonisk sang som ""Losing My Religion"", på et tidspunkt hvor de var blitt turnétrøtte og trengte en pause. 
Vi får høre interessante og reflekterte intervjuer med frontmann Michael Stipe og de andre, og får også et innblikk i hvordan det samfunnsengasjerte bandet bidro til å endre det politiske systemet i datidens USA. 

I episode nummer to handler det om Nenas ""99 Luftballons"", og også her er det mye spennende stoff å hente, enten man er interessert i 80-tallets postpønk og nyveiv-scene, den kalde krigen eller mer lokale, men like fullt aktuelle problemstillinger. 

Redaksjonen har valgt ut sanger som både er interessante i seg selv og som fungerer glimrende som baktepper til videre historiefortelling. 
Det gjør at programmet bør treffe langt utenfor den engere krets av spesielt musikkinteresserte seere. 
",1
"Naken kvinne på jakt etter fortiden
""Blindspot"" bruker mange kjente grep, men serien har likevel en original og spennende vri. 

Å la en person få hukommelsestap for så å rekonstruere livet til vedkommende, er et kjent grep innenfor både film og litteratur. 
Det er også dette som er utgangspunktet for den nye NBC-serien ""Blindspot"", som sendes på TV 2 i Norge. 

Vrien her er imidlertid mer original enn som så: 
En ukjent, naken kvinne (Jaimie Alexander) blir funnet i en bag midt på Times Square i New York. 
Det er i seg selv stilig å se det kjente og vanligvis så overbefolkede gatekrysset tømt for folk, og det blir ikke mindre interessant når det viser seg at kvinnens kropp er dekket av ferske tatoveringer. 

På en merkelapp på bagen hun blir funnet i står det en oppfordring om å kontakte FBI, og på ryggen til kvinnen er det tatovert et navn: 
“Kurt Weller” (Sullivan Stapleton), en FBI-agent. 
Det viser seg snart av kvinnen har blitt injisert med et stoff som har slettet hukommelsen hennes fullstendig, og så er det bare for Weller og resten av byrået å begynne å finne mening i virvaret av blekk. 
Noe som naturlig nok ikke er gjort på en kveld. 

Dette er en av de seriene hvor det av ukjente grunner bare blir sendt ut anmeldertilgang til den første episoden, noe som gjør det noe vrient å vurdere hva slags serie det vil utvikle seg til å bli. 
Det er imidlertid en del som tyder på at den vil følge formelen med at man løser én sak per episode, mens den overordnede krimgåten — hvem er kvinnen med tatoveringene - gradvis nøstes opp i løpet av sesongen. 
Og med det lille vi har sett, kan det virke som om serieskaperne har et over gjennomsnittet godt utgangspunkt. 

Først og fremst fordi det er så vanskelig å gjette seg fram til hva som egentlig har skjedd, men også fordi de to hovedrolleinnehaverne gjør en overbevisende jobb, til tross for enkelte masete og repeterende elementer ved manuset (""Nei, du får ikke bli med"". 
""Joho, jeg må"". 
""OK da"". 
Osv). 
Serien byr på såpass mange spennende hint og stilige kampscener at man blir veldig nysgjerrig på hva som skjer videre. 
Forhåpentligvis opprettholdes nivået etter hvert som etterforskerne finner den røde tråden. 
",1
"Supersmart av narkotika
Det er ikke akkurat grensesprengene å lage tv-serie om smart outsider som hjelper FBI. 
""Limitless"" er underholdende, men fort glemt. 

""Limitless"" er tv-serie-oppfølgeren til filmen med samme navn fra 2011. 
Den ble aldri noen stor vinner blant kritikerne, og det er dessverre lite som tyder på at serien vil bli spesielt mye mer minneverdig. 

Premisset for handlingen er mer eller det mindre det samme som i filmen: 
Noen få utvalgte har fått klørne i et sentralstimulerende stoff, NZT, som gjør brukerne til en slags supermennesker som utnytter 100 prosent av hjernekapasiteten, og dermed kan få til de utroligste ting. 
Vår (anti)helt Brian Finch (Jake McDorman), en mislykket musiker som livnærer seg av kjedelige vikaroppdrag, blir introdusert for stoffet da en gammel skolekamerat forbarmer seg over ham. 
I løpet av et lite døgn rekker han å sette seg inn i alt pensum på medisinstudiet, diagnostisere sin dødssyke far, komme helskinnet gjennom storbytrafikk til fots, bli uskyldig mistenkt for drap, og en hel del andre ting. 
Etter en del om og men, blir han engasjert som en slags konsulent for FBI, men det viser seg snart at flere ønsker hans hjelp, dermed er det duket for et gjensyn fra filmen. 

Det er spennende nok i perioder, men på den overfladiske, masete måten som kjennetegner serier hvor man har tatt hensyn til at moroa skal avbrytes av reklamepauser, og hvor det på ingen måte er satt av plass til å bli nærmere kjent med personene det handler om. 
Dette er oppkavet tidtrøyte på sitt minst originale, satt sammen av velbrukte komponenter og forutsigbare vrier. 
Med den overfloden som finnes av gode serier, er det vanskelig å forstå hvorfor vi skal bruke tid på akkurat denne. 
",0
"Ingen ny ""Game of Thrones""
""The Shannara Chronicles"" mangler dessverre det meste for å nå opp til sine antatte inspirasjonskilder. 

Allerede i de innledende scenene kommer den snikende følelsen av at tv-versjonen av Terry Brooks' bøker skal bli en slags fattigmanns-""Ringenes Herre"" med hint fra ""The Hunger Games"". 
Vi befinner oss et sted langt inne i framtiden. 
Alveprinsessen Amberle (Poppy Drayton) får noen skremmende forvarsler om at fryktelige ting vil skje, og dermed stikker hun av hjemmefra. 
På sin vei møter hun blant andre halvalven Wil (Austin Butler) og bandemedlemmet Eretria (Ivana Baquero), og det er disse tre ungdommene handlingen tilsynelatende vil spinne rundt framover. 

Det viser seg at en stadig voksende flokk demoner truer med å utslette verden, og det blir Amberles oppgave å hindre at det skjer, ved å kaste et frø fra et spesielt tre på et foreløpig ukjent, og ganske sikkert temmelig utilgjengelig, sted. 

Parallellene til ""Ringenes Herre"" er altså mange, men uten finessen, det fascinerende persongalleriet og de flotte scenene. 
Dessverre er ingen av de tre hovedrolleinnehaverne spesielt imponerende skuespillere. 
De har to ansiktsuttrykk på deling og man skal ha relativt god fantasi for å se for seg at det er noe indre liv å snakke om bak de vakre ansiktstrekkene. 
Demonene ser ut som avlagte orker og alvepalasset er like harry som de mer pompøse delene av Las Vegas. 
Aragon-ekvivalenten Allanon (Manu Bennett) er imidlertid ikke så verst, og John ""Gimli"" Rhys-Davis, som spiller alvekonge her, er forutsigbart nok mer enn solid. 

Det visuelle imponerer altså bare unntaksvis og knapt nok det. 
Man har ikke klart å utnytte den flotte naturen i New Zealand på langt nær like godt som i filmatiseringen av Tolkiens epos, og både animasjoner og kulisser ser ut til å høre hjemme i en likegyldig lavbudsjettsproduksjon. 
Dette er, kort oppsummert, helt grei tidtrøyte, men på ingen måte egnet til å ta opp arven etter HBOs store fantasy-suksess ""Game of Thrones"". 
",0
"Maktkamp og mobiltelefondrama
Mord, maktkamp og intriger. 
Og så ringer telefonen. 

NRKs storsatsing 
""Mammon"" fekk stor merksemd, svært høge sjåartal og endåtil utanlandssal då første sesong rulla over tv-skjermane i fjor. 
Eitt år seinare er sesong to her, med åtte nye episodar. 
""Mammon 2"" vil nok by på mat både for dei som var begeistra og dei som påpeikte manglar i sist runde. 

""Mammon 2"" følgjer to parallelle handlingsløp. 
Det eine handlar om å finna ut kven som brutalt myrda den profilerte VG-kommentatoren – og drittsekken – Thorgrim Hammern (Pål Christian Eggen). 
Det andre handlar om maktkampen mellom den unge og karismatiske statsministeren Michael Woll (Trond Espen Seim) og den eldre, forbigått finansministeren, spela av Ingar Helge Gimle. 
Og i sentrum for det meste, som i første sesong, VG-journalisten Peter Verås, spela av Jon Øigarden. 

Det heile startar brutalt, mørkt og dramatisk, med drapet på VG-kommentatoren – som rekk å ta ein del mystiske telefonar før det heile er over for hans del. 
Mystiske telefonsamtalar og evig vibrerande mobilar skal forresten gå som ein raud tråd gjennom serien. 
Det finst knapt ei scene som ikkje kan avbrytast av eit innkomande anrop eller ei tekstmelding. 
Men sånn er det kanskje å prøva å laga moderne drama anno 2016? 

Inn i samtida 

""Mammon 2"" prøver i det heile tatt å gå tett inn på si samtid, og lagar politisk thriller av brennbare og aktuelle samfunnsspørsmål. 
Det skal dei ha ros for. 
Her handlar det om kommentarjournalistikk og samfunnsdebatt, om høgreekstremistar, muslimsk terror og politiske prioriteringar etter oljealderen. 
Og så er her så mykje moderne, digital teknologi, med søk, chattar, bloggar, simkort og sporingar at det til tider kan ta pusten frå deg og bli for mykje av det gode: 
Ein VG-researchar gjer eit søk på eittelleranna med nokre bokstavar. 
Skjermen blir full av firkantar, grafar veks fram. 
Alle rundt bordet ser på kvarandre med dramatiske blikk – som ""Mammon 2"" for øvrig byr på plenty av. 
Men kva i himmelens namn betyr det? 

Det er i det heile tatt ikkje enkelt å heile tida få med seg kva dramatikken består i, det blir litt for mange mystiske telefonsamtalar til folk me ikkje veit kven er. 
Litt klarare blir det etter kvart som episodane går. 
Det kjem heldigvis også vendingar utover i serien som du neppe såg koma, og det er tilsynelatande ingen grenser for kven som har intriger og alliansar gåande med kven. 

Lett corny 

Sist sesong skreiv Brita Møystad Engseth særs underhaldande gjennomgangar av kvar enkelt episode, der ho påpeika logiske inkonsistensar, bisarre replikkvekslingar og pussig skodespel. 
Ho skal nok finna døme på det denne gongen også. 
Eg har sjølv jobba i ein del avisredaksjonar, men eg har aldri opplevd folk snakka sånn til kvarandre som dei gjer i ""Mammon 2"". 
Forsøket på å laga snappy replikkar lukkast av og til, men kan også bli corny greier: 

""Har vi noe? 
Noe vi kan bruke?"" 

""Det toget ruller av seg selv, så det skal vi ligge unna."" 

Javel? 
Eller: 
""Jeg stod i regnet for deg i dag. 
Jeg stod i jævlig mye regn. 
Nå er det din tur."" 
Ingen snakkar sånn. 

Og så blei eg sitjande og lura på kva årstid det er. 
I den eine scenen møter finansministeren statsministeren i eit snødekt Oslo. 
I neste scene møter han same dag ein kar i eit Oslo der trea framleis er grøne og det ikkje ein gong er blitt haust. 

Men lyden er betre i sesong 2, musikken dramatisk og fin. 
Det heile er dessutan flott filma. 

Det store problemet for ei norsk, moderne tv-satsing som ""Mammon"", er at det allereie er laga så utruleg mykje bra utanlandsk tv-dramatikk. 
Sjølv der ""Mammon 2"" fungerer, blir det aldri like bra som dei første sesongane av ""Broen"", ""Forbrytelsen"" – eller ""House of Cards"". 

Denne meldinga er skriven på basis av dei fire første episodane. 
",1
"Herlig humørbombe
Nyansert og engasjerende portrett av en gjeng helt spesielle idrettsutøvere. 

I denne dokumentarserien følger vi ni idrettsutøvere og deres familier i perioden hvor de forbereder seg til Special Olympics i Los Angeles sommeren 2015. 
Fra første stund er det svært vanskelig ikke å la seg sjarmere og imponere av denne fargerike og humørfylte gjengen, hvor hver på sin måte formidler hvordan de opplever idrettsgleden, men også mestring i mer trivielle situasjoner i hverdagen. 
Det er tydelig at serieskaperne har brukt mye tid på å bli kjent med hver enkelt, og resultatet er rørende, morsomme og lærerike møter med ulike mennesker som forteller åpent om seg selv, på godt og vondt. 

En av seriens mange styrker er at den også gir god plass til idrettsutøvernes nærmeste. 
Foreldrene til flere av hovedpersonene forteller åpent og ærlig om både gledene og sorgene ved å få et barn med utviklingshemming, og siden aldersspennet på idrettsutøverne som følges er så stort (14 -37 år), får vi også et nyttig og tankevekkende innblikk i hva slags endringer det norske samfunnet har hatt i sitt forhold til utviklingshemmede mennesker de siste tiårene. 
Foreldrene til den eldste deltakeren, 37 år gamle Lotte som har Downs syndrom, peker blant annet på paradokset i at man i dag har et langt bedre støtteapparat, samtidig som antallet nyfødte med Downs er på sterkt nedadgående. 

Det hadde vært en enkel sak å spille på det pompøse og sentimentale i en produksjon som denne, men den fella styres det heldigvis unna med god margin. 
I stedet får vi enkle, gode portretter av en gjeng fantastiske idrettsutøvere som noen og enhver kan la seg inspirere av. 
",1
"Interessant og personlig om digital hørsel
Tankevekkende og rørende portretter om døve som får oppleve lyd for første gang. 

Den teknologiske utviklingen har gjort at vi i løpet av relativt få år har fått mulighet til ting vi tidligere knapt kunne drømme om, på både godt og vondt. 
I denne serien møter vi seks personer som av ulike grunner har sterkt nedsatt eller helt fraværende hørsel. 
Gjennom en operasjon hvor de får et såkalt cochlea-implantat (CI), får de såkalt digital hørsel, også omtalt som en ""kunstig"" sans. 
Som moren til en av de yngste hovedpersonene forklarer det: 
Etter operasjonen vil han ""høre"" med hjernen, ikke med ørene. 

Det er mulig at det kommer mer i senere episoder, men innledningsvis kunne jeg tenkt meg å få vite enda mer om hvordan CI-teknologien fungerer. 
Det er imidlertid den eneste innsigelsen. 

Gjennom enkle, men effektfull virkemidler, som å dimme lyden og å sladde teksten, illustrerer serieskaperne hvordan det er å leve med svært begrenset hørsel, samt hvor stor forskjell det utgjør når lyden blir ""skrudd på"" igjen. 
Gjennom stillferdige, ofte følelselseladde portretter av de seks personene som på ulike tidspunkt i livet får CI, beskrives det både hvordan livet er før og etter operasjonen, hvilke utfordringer familiemedlemmene møter, men først og fremst gleden over å kunne få tilbake hørselen. 
En av de medvirkende beskriver for eksempel hvor glad det går an å bli av noe så tilsynelatende trivielt som å høre seg selv snufse. 

Kameraene går også tett på og beskriver nervøsiteten før operasjonen. 
Vi møter bekymrede foreldre som får en helt annen utfordring med barna enn det de hadde sett for seg, og vi får innblikk i hvordan barnas hverdag fortoner seg, både før og etter operasjonen. 
",1
"Innhentet av fengselshverdagen
Tredje runde av ""Orange is the new black"" har sine lyspunkter, men bærer også preg av at en del av kruttet er oppbrukt. 

""Orange is the new black"" har, ikke ufortjent, seilt opp som en av de mest suksessrike egenproduserte seriene til strømmegiganten Netflix. 
Serien fra kvinnefengselet Litchfeld har da også utmerket seg som både nyskapende og morsom og den har ikke minst satt fingeren på mange problematiske trekk ved det amerikanske straffesystemet. 

Men mens første sesong kunne basere seg mye på middelklassejenta Pipers introduksjon til det tøffe fengselsmiljøet og andre sesong bygget opp handlingen rundt maktkampen mellom sosiopaten Vee og den hakket mer omgjengelige Red, bærer oppstarten av tredje sesong preg av at konfliktnivået har stagnert kraftig. 
Stemningen i det tidligere så hardbarka fengselet er mer harmonisk enn noensinne, og konfliktene ligger i all hovedsak på overflaten. 
Det er neppe noen stor overdrivelse å si at alle er blitt venner, selv om noen av de minst glupe figurene fortsatt tisker og hvisker bak ryggen på dem de ikke liker. 

Første episode starter med at de innsatte gjør seg klar til morsdagen, og vi får en til dels hjerteskjærende skildring av hvor vanskelig det er å skulle ha et familieliv samtidig som man sitter i fengsel. 
Som i de tidligere sesongene får vi mange tilbakeblikk som er med på å forklare hvorfor de forskjellige kvinnene har havnet bak lås og slå. 
Men når den øvrige handlingen i stor grad har stagnert, kan dette fort oppleves som en eneste lang repetisjonsøvelse. 
Heldigvis har man tatt godt vare på den svarte humoren og den forfriskende mangelen på sentimentalitet. 
Vi får bare håpe at manusforfatterne har noen overraskelser på lur senere i sesongen. 
",1
"Skuffende fra Matrix-skaperne
Netflix har gang på gang truffet blink med sine egenproduserte serier. 
Dermed er det ikke rent lite overraskende at «Sense8» starter så svakt. 

Det er for så vidt noen år siden profilerte regissører og skuespillere kastet seg over det tidligere noe b-lagpregede tv-serieformatet. 
Likevel er det ikke fritt for at interessen blir ekstra stor når søskenparet som sto bak briljante og nyskapende «The Matrix» har skrevet en spenningsserie med overnaturlige elementer. 
De siste filmene fra Wachowskiene var imidlertid ikke det helt store, med det svulstige rom-eposet «Jupiter Ascending» som foreløpig bunnpunkt. 

«Sense8» har heldigvis mer til felles med «Cloud Atlas» (som vel å merke er basert på David Mitchell-romanen med samme navn), idet den hele tiden hopper mellom ulike personer som på mystisk vis er knyttet til hverandre. 

Telepati 

Det hele starter med at en kvinne (Daryl Hannah) gjennomgår en slags metaforisk fødsel i et fraflyttet, forfallent bygg i Chicago. 
Hun kommuniserer samtidig med to ulike personer, som vi forstår står på hver sin side i en foreløpig uforklart konflikt. 
Kvinnen begår så selvmord, etter at hun har overført et eller annet til åtte unge mennesker som holder til på hver sin side av kloden. 
Disse blir umiddelbart telepatisk forbundet med hverandre på uforklarlig vis, og begynner dukke opp i hverandres virkelighet på ulike måter. 

Flat struktur 

Det største problemet, etter at den begivenhetsrike første episoden er over, er at det omtrent ikke finnes progresjon i historien. 
Dette skyldes muligens at man har valgt å satse på en slags demokratisk inndeling hvor man bruker like mye tid på å presentere de åtte hovedpersonenes liv og bakgrunn. 
Dermed sitter man i realiteten igjen uten noen reelle hovedpersoner, men med et omfangsrikt galleri av bifigurer, som man får akkurat litt for lite tid til å bli kjent med. 

Det er ikke dermed sagt at de åtte er uinteressante, og det kan for så vidt bli spennende å se hvordan de etter hvert vil delta i hverandres liv. 
Det er imidlertid bare de første tre episodene som er gjort tilgjengelige for anmeldelse, og i løpet av disse tre timene framstår serien som både forvirrende, langdryg og noen ganger beint fram kjedelig. 
En del av scenene skjemmes også av plump dialog som hadde passet bedre inn i de masete Nickelodeon-seriene ungene ser på. 

Historien om transpersonen Nomi er foreløpig den mest medrivende, og her er det lett å anta at kjønnsopererte Lana Wachowski har skrevet egne opplevelser og følelser inn i handlingen. 
Det er også i historien om Nomi at det først blir klart at noen er ute etter de åtte telepatiske personene, og vi skimter dermed et lite snev av fremdrift. 

Påkostet produksjon 

Produksjonen er som forventet flott og påkostet. 
Serien er spilt inn i London, Berlin, Mumbai, Nairobi, San Francisco, Seoul, Mexico City, Chicago og Reykjavik og byr på både storslagne bilder og nære miljøskildringer. 
Men til tross for at de ulike rollefigurene bor i for eksempel India, Tyskland og Kenya, snakker alle engelsk (med aksent). 

På sitt beste klarer serien å skape den mystiske, forurolige stemningen som kjennetegnet de beste delene av «Lost». 
Men altfor mye blir dessverre intetsigende transportetapper. 
",0
