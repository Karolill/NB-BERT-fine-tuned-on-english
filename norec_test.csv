text,label
"Outlander S02 E01 - 02
Fortsatt et eventyr du blir glad i. 

Tidsreiseeventyret Outlander, basert på Diana Gabaldons populære bokserie, kommer endelig tilbake på TV-skjermen denne uken. 

Der forrige sesong foregikk i det skotske høylandet på midten av 1700-tallet, går turen denne gangen til Frankrike og Paris. 
Det er dermed duket for politiske intriger, overdådige hoffball og påkostede kjoler – en forandring som fryder og engasjerer. 

Serien holder fortsatt på sin lune humor, og gjensynet med våre to helter Claire (Caitriona Balfe) og Jamie (Sam Heughan) er varmt, selv om de traumatiske hendelsene fra forrige sesong fortsatt henger som en skygge over paret. 

Politisk renkespill 

Første episode begynner med en dramaturgisk tvist som jeg ikke ønsker å avsløre. 
Fortellergrepet førte til at jeg først ble redd for å miste engasjementet for Claire og Jamies historie. 

Da sesongen kom ordentlig i gang dvelte den imidlertid ikke over dette grepet, og det tok ikke lang tid før jeg igjen var fullstendig oppslukt i Claires kamp for å forandre fortiden, altså Skottlands fremtid. 

I slutten av sesong én rømte Claire og James til Frankrike, og i sesong to blir de tatt imot av Jamies fetter Jared Fraser i Paris. 

Claire er fast bestemt på at den eneste måten å redde jakobittopprørerne i Skottland fra total utslettelse er å stanse krigen før den har begynt, og med Jamie på laget bestemmer hun seg for å bruke Jareds kontakter blant jakobittene til å infiltrere opprørsbevegelsen. 

Fraser-ekteparet kommer seg raskt inn i den parisiske sosieteten som omgir kong Ludvig XV av Frankrike, og et politisk renkespill settes i gang. 

Skikkelig kostymedrama 

Jeg liker at settingen er såpass annerledes fra den første sesongen. 
Etter all den skotske ullen og gjørma, er det forfriskende med en fargerik by full av overdådige hatter og rokokkokjoler i taft og tung silke. 

Som en stor tilhenger av kostymedrama var de to første episodene en fryd å se. 
Og spesielt fabelaktig er det når Claire og Jamie er i selskap på slottet i Versailles i andre episode. 
Den røde kjolen Claire bærer taler for seg selv. 

Men alt er selvfølgelig ikke fryd og gammen. 
Black Jack Randalls skygge henger fortsatt over det ellers så lykkelige ekteparet, og Jaimie sliter med ettervirkninger av den traumatiske hendelsen i forrige sesong. 

Varmt samspill 

Outlander er romantikk, kostymedrama og fantasy i ett, med andre ord en fabelaktig blanding, men noe av det jeg liker best med serien er samspillet mellom Caitriona Balfe og Sam Heughan. 

Balfe og Heughan utstråler en nærhet som er svært troverdig, og som gjør at jeg heier på forholdet deres. 
Det er også interessant å se en serie der kvinnen er den sterkeste parten uten at dette plager mannen nevneverdig. 

Heughan spiller med en varme som ikke bare er karakteristisk for rollefiguren, men som gjennomsyrer hele serien. 

Først og fremst et eventyr 

Outlander har alltid vær en morsom serie, og den lune humoren er som nevnt fortsatt til stede i sesong to. 
Jeg liker godt de ertende vittighetene som blir kastet omkring, og de første episodene i sesong to har flere artige scener, som kanskje ikke er historisk korrekte, men som får meg til å trekk på smilebåndet. 

Som for eksempel når Claires nye franske venninne får seg en «brazillian» og freidig forteller at den bare huden driver mannfolk til vanvidd. 

Voksing var så vidt jeg vet ikke praksis på 1700-tallet, men det er ikke så nøye. 
For selv om dette også er et historisk drama så er Outlander først og frem et eventyr. 

Det er et eventyr med rollefigurer du blir glad i, som du bryr deg om hvordan det går med. 
Slik er det også i starten av andre sesong, og jeg venter spent på fortsettelsen. 

Sesong 1 av «Outlander» kan du se i Netflix og Viaplay. 
Nye episoder får du hos Viaplay hver søndag. 
",1
"Fear the Walking Dead S02 E01 - E02
Dårlige rollefigurer ødelegger engasjementet. 

Fear the Walking Dead, spin-off-serien av The Walking Dead kommer nå tilbake på TV-skjermen for å gi zombiefans noe å følge med på i vakuumet etter at sesong seks av The Walking Dead gjorde seg ferdig denne uken. 

Og serien kan være helt grei føde for dem som er ekstra sultne på mer, men andre sesong av Fear the Walking Dead klarer fortsatt ikke å toppe originalserien. 

Lite interessante rollefigurer 

Serien tar for seg starten av zombieapokalypsen, og i første sesong fikk vi se hvordan Los Angeles gikk under. 
Vi fulgte Madison Clark (Kim Dickens) og familien hennes i kampen for overlevelse, noe som i utgangspunktet var spennende, men som likevel aldri fenget skikkelig. 

Problemet var at hverken Madison eller noen av de andre rollefigurene var spesielt interessante, eller engasjerende. 

Sesong to har det samme problemet, for selv om de to første episodene legger opp til dramatikk og spenning, klarer jeg ikke å bry meg om hvordan det kommer til å gå med Madison, mannen Travis (Cliff Curtis), eller barna deres. 

Skjulte motiver 

Ferden bærer ut på vannet denne gangen. 
Rikingen Victor Strand, godt spilt av Colmon Domingo, redder familien fra et brennende Los Angeles og legger ut mot åpent hav i yachten sin. 

Sammen med Madisons sønn, rusmisbrukeren Nick, spilt av Frank Dillane, er Strand den eneste rollefiguren som vekker min interesse. 

Han er en kynisk mann som vet at drep eller bli drept er mottoet man må leve etter i den nye verdenen – så hvorfor hjelper han Nick og familien? 

Fascinerende kombinasjon 

Strands skjulte motiver, samt en overhengende fare fra andre overlevende på sjøen, er elementene som holder spenningen oppe i de første to episodene. 

Jeg liker kombinasjonen av hav og zombier. 
En scene der to barn leker i fjæra, mens døde kropper skyldes inn mot land og reiser seg mellom bølgene, var for eksempel spesielt fascinerende. 

Tanken på at du ikke er trygg selv ute på det åpne havet gir de to første episodene en trykkende stemning, men dette er ikke nok til at jeg blir revet med av fortellingen. 

De må skjerpe seg! 

Når jorda er i ferd med å gå under så er det fullt forståelig at folk blir redde. 
Det er også forståelig at man ønsker å hjelpe andre i nød. 
Men på et visst tidspunkt må man lære at verden slik du kjenner den er borte. 

Ingen i Madisons familie ser ut til å forstå dette, og når alle er idioter blir serien ikke bare frustrerende å se på, men irriterende og nesten provoserende. 

Når jeg sitter og håper på at flere av rollefigurene skal dø i nærmeste fremtid sånn at vi blir kvitt dem, så sier det seg selv at manusforfatterne har gjort noe feil. 

Likevel så kommer jeg til å fortsette å se på Fear the Walking Dead. 
Ventetiden til sesong 7 av The Walking Dead er lang, og noe skal man jo drive med. 
Så får vi håpe at Madison og familien får seg en real oppvekker snart. 

«Fear the Walking Dead» ser du hos HBO Nordic, nye episoder hver mandag. 
",0
"Younger S01 E01 - E08
40-årskrisa på sitt mest Hollywoodske. 

Mange vil nok kose seg godt med Younger på skjermen. 

Serien (basert på en bok av Pamela Redmond Satran) er den siste skapelsen til den suksessfulle produsenten Darren Star, som tidligere har gitt verden Sex and the City, Melrose Place og Beverly Hills, 90210. 

En lettbent dramakomedie servert i en friksjonsfri produksjon, med lune New York-kulisser og kjente fjes. 

Men serien om 40-åringen som utgir seg for å være 26 år er for enkel til at den blir noe mer enn midt på treet. 

Younger viser ikke den sårbarheten som gjør at tematikken får utfolde seg. 
Skuespillet preges av opplagte reaksjoner og forslitte ansiktsuttrykk, og det sentrale rollegalleriet mangler den gode kjemien i de innledende episodene. 

Lyver av seg 14 år 

Liza Miller (Sutton Foster) er 40 år. 
Hun er nyskilt, har en datter på utveksling i India og sliter kraftig med å komme seg inn på jobbmarkedet etter 14 år i med forstadsliv. 

Men da en gutt på byen tror hun er 26 år, bestemmer hun seg for å lyve på alderen. 

Med nye ""secondhand""-klær og hjelp fra sin hippe venninne, Brooklyn-kunstneren Maggie (Debi Mazar), bløffer hun til seg en jobb i forlagsbransjen. 

Der blir hun raskt venn med den unge fremadstormende Kelsey (Hillary Duff), og hvis bare ingen avslører alderen hennes – så kan hun få en ny sjanse til både arbeidslivet, 20-åra og kjærligheten. 

Hovedrolleinnehaverne kommer ikke helt ut av skallene sine i starten av sesongen. 
Serien frontes av et forutsigbart og ganske tamt rollegalleri. 
Da er det bedre i birollene. 

Kelseys kompis Lauren Heller (Molly Bernard) er min favoritt. 
Forfriskende upassende, og en av de få karakterene som har litt brodd i sin rolle som en slags karikert Williamsburg-yuccie. 

Thorbjørn Harr gjør en godkjent gjesterolle som den svenske forfatteren Anton Bjornberg. 
Han er grei som skandinavisk kvinnebedårer, men best når han får stikke hull i forlagsbransjens desperate PR-stunt. 

40-årskrisa på sitt mest Hollywoodske 

Forrige gang jeg så 40-åringer som prøvde å leve som 25-åringer var i Noah Baumbachs film While We Were Young som gikk på kino i fjor. 

Den traff bedre. 
Ben Stiller og Adam Driver klarte å fange den sårheten og nerven som ligger i tematikken rundt generasjonssjalusi og jakten på ungdommens energi. 

Det klarer ikke Younger. 
Dette er en serie som ofrer sårbarhet for feelgood og dermed mangler et lag på flere steder. 

Hovedrollen mangler emosjonell dybde. 
Hun lyver på alderen for å skaffe seg jobb. 
Hun velter om hele livet sitt, og vil gjenoppleve 20-åra hun aldri fikk - men vi ser forsvinnende lite av hva denne omveltningen gjør med henne og hvorfor hun stadig utvider løgnen. 

Spenningen i serien dreier seg nesten utelukkende om Liza blir avslørt som 40-åring eller ikke. 
Det er større utfordringer og problemstillinger enn å bli fersket når en person velger å endre hele livet sitt, og late som hun er en annen person. 
Younger burde brukt mer tid på disse. 

Der serien tydeligst faller gjennom som kvalitetsserie, er på humoren. 
Det ligger mye komisk potensial i en verden der ungdommelighet er kapital, men humoren er ikke treffende og avkleende - den er lun og tydelig, og stort sett ufarlig. 

""Hva betyr IRL?"" og ""den om hun 40 år gamle damen som ikke viste hva en hashtag var"" er vitser som alle skjønner, men de er ikke mye å le høyt av. 
I frykt for å ekskludere publikum serverer Younger for mange utdaterte vitser med bredt nedslagsfelt. 

Younger har premiere mandag 2. mai kl. 22.00 på TV 2 Livsstil og TV 2 Sumo. 
",0
"Marseille S01 E01 - E05
Valgkamp med såpesmak. 

Byen Marseille er et utmerket utgangspunkt for en serie om bypatriotisme, skitten politikk, narkotika og mafiaforbindelser. 

Frankrikes nest største by var et heroinsenter på 60- og 70-tallet, den har hatt sine korrupsjonsskandaler og kystperlen sliter i dag med høy kriminalitet og mye fattigdom. 

Da er det synd at serien Marseille, Netflix sin første franske originalserie, ikke makter å gi byen den maktkampen den fortjener. 

Seriens første halvdel ser bra ut på skjermen, men manuskriptet er ikke bygd for spennende og aktuell politisk underholdning. 
Dette blir raskt et intrigefylt såpedrama uten de store høydepunktene, med stiv dialog og flere karikerte rollefigurer. 

Politisk farsdrap 

Robert Taro (Gérard Depardieu) har vært Marseilles dedikerte borgermester i 20 år. 
I forkant av valgkampen trer han til siden overleverer makten til sin protesjé, Lucas Barres (Benoît Magimel). 

Men så sviker Barres sin politiske veileder. 
Den unge politikeren vil styre byen alene – i en ny og mafiavennlig retning. 
Dermed kaster gamlefar Taro pensjonsplanene på båten og haster sammen en voldsom valgkampanje for å vinne tilbake sin store kjærlighet, Marseille. 

I tillegg til den politiske siden av valgkampen, følger vi Taros familie. 
Borgermesterens datter fører oss også til Marseilles fattige og mer farlige nabolag. 
Gamle synder får også en sentral rolle, da e-poster med mørke hemmeligheter tikker inn i borgermesterens innboks. 

Marseille begynner med et realt kokaindrag rett opp i nesa på Gérard Depardieu. 
Et klisjefylt og ganske beskrivende anslag for serien. 

Det er flere av karakterene som er vel enkle i sine roller og funksjoner. 
Spesielt ille er Lucas Barres. 
Hans bøllete og karikerte oppførsel hadde passet inn som skurk i en 80-talls actionfilm, men det er vanskelig å få et troverdig bilde av den unge borgermesterkandidaten som politiker. 

Serien er også raus med drap, svik og sex, men bygger minimalt med spenning rundt disse potente ingrediensene. 
Det blir nesten ufrivillig komisk når Barres hasteforfører både menn og kvinner, ung og gammel, for å ligge seg til fordeler og tjenester. 
Her er ingen nerve eller sensualitet i oppbyggingen – bare et kjapt ""Blue steel""-blikk ala Zoolander og rett på sak. 

Den politiske delen av valgkampen blir det heller ikke ordentlig dreis på. 
Her er ingen smarte taleskrivere som i The West Wing eller svimlende maktmanøvringer som i tidlig House of Cards. 
Her er det tut og kjør med litt av alt, en velplassert lekkasje her og litt drittgraving der – uten at noen av delene klarer å skape ordentlig framdrift i min opplevelse av valgkampen. 

Marseille fortjener bedre 

Marseille ser som vanlig bra ut på skjermen og Marseille har mange gode ingredienser. 
Skitten politikk er alltid litt spennende, musikken er stilig, og glimtene av fransk storbypolitikk er forfriskende. 
Og så det herlig kort vei fra den farlige gata til maktens korridorer. 

Skurk med pistol på scooter er en Marseille-spesial som fungerer godt også her. 

Men selv om det kan virke som noen ønsket å gi Marseille hovedrollen i dette politiske dramaet, så blir byen raskt skrevet ut på sidelinjen. 

Det snakkes mye om Marseille, men seriens ""showrunner"", Florent Siri, klarer ikke å vekke byens vesen til liv. 

Jevnlig serveres vi oversiktsbilder av landemerker og urbane omgivelser som svaier marerittaktig på skjermen og druknes i et overdrevet dramatisk lydspor. 
Symboltungt, men uten hold i seriens handling. 
Og byen som burde gjennomsyret og gitt smak til handlingen, reduseres til en kulisse for et svakt intrigeplott hvor de personlige motivene dominerer. 

I sin iver etter et enkelt og oversiktlig Marseille tvinger serieskaperne rollegalleriet til å bære for mange funksjoner på for få hender. 

Når skurken som hjelper Barres også helt tilfeldigvis er kokaindealeren til den sittende borgermesteren, og enda mer tilfeldigvis er den voldelige kameraten som ødelegger for eksen til datteren til borgermesteren – da virker Marseilles underverden unaturlig liten og oversiktlig. 

Marseille har premiere på Netflix 5. mai. 
1. sesong er på 8 episoder. 
",0
"Galavant S01 E01 - 04
Fin fantasy-musikal frå Disney-veteranar. 

Musikalar er ikkje ein sjanger, det er ein livsstil. 
Og av og til dypper eg foten nedi, med stor glede. 
Eg er også ein fantasy-fan, så då skulle jo i utgangspunktet ein mellomalder-fantasy-serie i musikalformat passe meg ypparleg, skulle det ikkje? 

Galavant er historia om heltemodige Gary Galavant, ein heltete helt som er heiltent på å helte så mykje han heltast kan. 
Grunnpremisset i serien forklarast raskt i løpet av seriens første fem minutt – Galavant er trulova med sin utkåra, den vakre Madalena, men den lokale Kong Richard røvar ho med seg for giftarmål. 

Så langt, ganske standard prinsesseredding, men når Galavant så kjem for å hente ho heim, viser det seg at Madalena er meir grådig enn han trudde, og vel giftarmål med kongen for å nyte rikdomen og luksuslivet. 
Dette gjer Galavant særs misnøgd. 

Disney-veteranar bak kamera 

Galavant er sett i mellomalderen, men er sjølvironisk til fingerspissane og – som periodemusikalar flest – såpass fylt med spor av tida dei oppstod i at du ikkje kan vente historisk korrektskap i noko som helst. 
Om du likte klippet over, er det stor fare for at du kan ha sansen for serien – og omvendt. 

Mannen bak musikken er sjølvaste Alan Menken, notehovudet bak Disney-klassikarar som Den lille havfruen, Pocahontas og den nesten like sarkastiske To på rømmen (som han jobba med serieskapar Dan Fogelman og tekstforfattar Glenn Slater på) – samt seriens forfar, Little Shop of Horrors frå 1986. 

Galavant ligg tett opptil sistnemndes tradisjon, men med openbare moderne slektstrekk til Joss Whedon-utfall som Dr. Horribles Sing-A-Long-Blog og Buffy-episoden Once More, With Feeling. 

Kultur i «hermeteikn» 

Me er tungt inne i camp-land her, spelestilen der alt er «i hermeteikn», som Susan Sontag skreiv på 60-talet – gjerne konsumert med ei klype salt og minst ei armlengdes ironisk distanse. 

Det er ein smal knivsodd Menken og Fogelman står på – fokuset på å gjere narr av sin eigen sjanger tek ofte over for andre ting, som plott og karakterar. 
Songane er i stor grad gode, og melodien frå hovudlåten kjem til å henge ved langt inn i sumaren, men humoren går på bekosting av resten. 
Til dømes illustrert av denne dialogen påfølgjande ein «mordi-vits», frå ingen ringare enn John Stamos (Under samme tak) i ei teit birolle: 

– Du veit, John, det er år 1256, mordi-vitsar byrjar å bli gamle … 

– Vel … mordi byrjar også å bli gamal! 

Det er jo ikkje slik at dette nødvendigvis ikkje morosamt, men den typen humor blir fort overbrukt. 
Når ein evnukk – med overraskande djup stemme – påklagar mangelen på (slotts) ball, får eg litt same kjensla, og det er ikkje siste gong me pensar innom dette. 

Tidvis skamlaust morosamt 

Joshua Sasse er god som tittelhelten, både når han er på sitt mest heltemodige og sitt meir sarkastiske sjølv. 
Luke Youngblood (Harry Potter-filmane) som væpnaren Sid er ein tilsvarande fin motpol til hovudpersonens lettare pessimisme, og Karen David (Pixelface) som prinsesse Isabella er eit nydeleg tillegg som obligatorisk nase med bein i. 

På skurkesida er Timothy Omundson (Psych) og Vinnie Jones (Euro Trip, Wimbledon F.C.) seriens skarpaste (sløve) knivar – biroller frå kjende andlet som dukkar opp undervegs er av både den sterke og den svake sorten. 

Resultatet er litt som Princess Bride i TV-serieformat – berre færre monster og popkulturelle referansar, og desto fleire songar. 
Tidvis er serien skamlaust likbar, men det spørst om det ikkje var litt for få gode idear for ein heil sesong. 
I filmformat, eller for den del på scena, ser eg for meg at dette hadde blitt tilstrekkeleg rappkjefta for lengda. 

Allereie før serien kjem til norske skjermar har den, etter litt krangling med originalkanal ABC, gjort seg ferdig med ein andresesong. 
Sjølv der klarar dei å vere ettertrykkeleg sjølvironiserande – andre sesongs første episode heiter A New Season, aka Suck It Cancellation Bear, og sentralt er Kylie Minogue med nylåten Off with his shirt (nokre spoilers for førstesesong i videoen), retta mot Gary Galavant sjølv. 

Då er liksom lista lagt. 

Galavant er tilgjengeleg på Viaplay frå sundag 15. mai. 
",1
"Preacher S01 E01-04
Anmeldelse av den ufilmbare teikneserieadapsjonen fans har venta på sidan 90-talet. 

På eitt spesifikt tidspunkt i første episode av Preacher hadde eg veldig lyst til å seie: – Herregud, dei klarte det. 
Dei sjuke, gudsforlatte jævlane. 
Dei klarte det. 

Preacher er Garth Ennis og Steve Dillon si kontroversielle teikneserie frå midten av 90-talet. 
Den er av mange rekna som ei av dei mest «ufilmbare» teikneseriane – ikkje berre fordi den omhandlar latterleg blasfemiske gjeremål, men også på grunn av eit fantastisk morbid tema. 

Det er dette AMC gav Seth Rogen og Evan Goldberg (Superbad) i oppdrag å gjere ein tv-serie av. 
Saman med showrunner Sam Catlin (manus for Breaking Bad) er skapinga deira no på veg til tv-skjermane. 

Har dei laga ein god tv-serie? 
Jada. 
Er det heilt Preacher? 
Etter fire episodar er eg ikkje heilt sikker, sjølv om det er nokre solide hint her og der. 

Rett frå KRLE-læreplanmåla 

Utgangspunktet er som følgjer: 
Den alkoholiserte sørstatspredikanten Jesse Custer (Dominic Cooper), saman med leigemordaren Tulip (Ruth Negga) og den irske vampyren Cassidy (Joe Gilgun), må finne Gud, bokstaveleg talt. 

Custer er nemleg besatt av ei guddommeleg kraft som gir han overnaturlege evner. 
På vegen dit møter han motstand, han er nemleg ikkje den einaste som ser moglegheitene i Guds ord. 

Førebels har serien valt ei litt anna inngangsvinkel enn originalen, den held seg hovudsakleg til heimbyen Annville og opnar med andre historielinjer enn det teikneseria gjorde. 
Faktisk kan det minne ein del om Breaking Bad si opning – etter ein heftig førsteepisode er det ei saktare avduking av universet rundt. 
Forhåpentlegvis tek dei seg god tid fordi dei har planar om å fortelje historia lenge. 

Preacher har mange parallellar til nerdesuksessen The Walking Dead – også gjort til TV frå AMC – ein filosofi rota i KRLE-læreplanmåla, men med ulike kontroversielle scener som både har blitt kutta og fått overleve i overgangen til TV-mediet. 
Som tidlegare verkar det å vere lettare å kutte seksuelle tema enn valdelege tema, men kan hende seriar som Jessica Jones har hjelpt til å opne dørene for slikt. 

Tek det mørke med det lyse 

I første sesong verkar det å vere Odin Quincannon i Jackie Earle Haley (Watchmen) sin skikkelse som er hovudfokus – ein fascistoid kjøtindustrieigar, inntil vidare lågmælt. 
Mange figurar vert introduserte, men eg vil trekkje fram Eugene som er eit godt eksempel på kva som gjer Preacher nydeleg. 

Det er nemleg passande at seriens kanskje mest overflatisk stygge figur, ein ungdom som i mangel på gud forsøkte å begå sjølvmord med hagle og enda med eit andlet som gir han det passande kallenamnet «Arseface» (nydeleg spelt av Ian Colletti), er det kanskje mest menneskelege og positive motstykket serien har til antihelten Jesse. 

Eg håpar og trur at serien har endra rekkjefølgja på skurkane sine for å byggje framdrifta litt annleis, framfor å «velje vekk» dei meir outrerte hendingane som originalen tek føre seg. 
Ei historie som er adaptert frå eit medium inn i eit anna verken kan eller bør vere kliss likt, men mykje av poenget i originalen låg – ved sidan av særs interessant diskusjon om det gode og vonde i religion – nettopp i kontroversen. 

Oppdatert til 2016 

Rogen og Goldberg er eit ettertrakta par i nerde-Hollywood, og det var først etter at dei gjentekne gongar takka nei til å filmatisere blant anna Uncharted at dei gjekk for dette prosjektet. 

I oppdateringa frå 1996 til 2016 har dei også gitt nytt liv og moderne hjelpemiddel, kyrkjelyden har iallfall tilgang på både nettbrett og flatskjermar – og saman med Caitlin er dei gode på å introdusere universet for oss, bit for bit. 
Dette er langt unna stoner-komediane og lol-dude-historiene dei har laga før. 
Heldigvis. 

Me hoppar frå notid til dåtid, frå Texas til Russland til Afrika til 1881. 
Slåst-scenene er nydeleg filma, og bifell ein serie som tør å ta seg nytte av dramatisk lyssetjing, litt lånt frå teikneseria sitt minst like dramatiske utgangspunkt. 

Jesse må slite med si nyanskaffing, og Dominic Cooper (Agent Carter) er usedvanleg flink til å vise ein mann på vippen mellom god og vond når han viser kva evner han har, både naturlege og overnaturlege. 
Endring, både med og utan makt, står sentralt i serien – og midt i det står transformatoren Cooper støtt som stein. 

Riktige rolleval 

Cooper er godt støtta på kvar si side av Ruth Negga (Agents of S.H. 
I.E.L.D.), godt inspirert av blaxploitation-sjangeren i si tolking av Tulip O'Hare, samt Joe Gilgun (This is England) som speler rabiat, men lojal til fingerspissane. 
Det er hans introduksjon i første episode som fekk meg til å tenkje at dei verkeleg hadde knekt Preacher-koden. 

Fire episodar inn gjer derimot ikkje så mykje for samhaldet dei tre imellom. 
Tv-serien tek seg tydeleg tid – og sjølv om det er nesten halvveges inn i ti episodar har historia framleis ikkje heilt skoten i gang enno. 
Som Guds vegar er Preacher fullstendig uransakleg – og pensar mogleg innom litt tungetale før det kjem til endestoppet. 

Første gong den vart forsøkt filmatisert var i 1998, 18 år etter – og minst fire havarerte forsøk seinare – har me den endeleg her. 

Dei fire episodane me fekk tilgjengeleg på førehand varsla om at noko musikk og effektar var midlertidige – og eg mistenkjer at til dømes musikken frå filmscoren til Under the Skin – kor kul den enn er – neppe skal vere i den endelege versjonen som går på tv. 

«Preacher» får norsk premiere måndag 
23. mai på Viaplay, og vil få ein ny episode kvar veke under eit døgn etter amerikansk premieredato. 
",1
"Bloodline S02 E01 - E05
Familiehemmelighetene blir mørkere. 

Bloodline var et av fjorårets høydepunkt blant dramakrimseriene for meg. 

Et veldig godt sammenskrudd rollegalleri, en historie som pløyde dypt inn i en dysfunksjonell familiedynamikk og en seig og intens fortellerstil gjorde nøstingen i Rayburn-familiens hemmeligheter til en kvalitetsserie. 

Jeg var likevel ikke en som skrek etter mer da sesong 1 var ferdig. 

Serien hadde en ganske så naturlig og perfekt slutt. 
Og til tross for at siste episode endte på en liten cliffhanger, så var jeg veldig tilfreds med tiden jeg hadde tilbrakt i Florida. 

Det er fremdeles mye å glede seg over når serien fortsetter på familiesagaen. 
Skuespillerprestasjonene, atmosfæren, den gode dialogen og all tiden jeg har investert i disse karakterene gjør at jeg raskt glir inn i serieuniverset på ny. 

Men det oppleves som å ta fatt på en lang og seig epilog. 
Det store mysteriet som drev spenningen ble løst i fjor, og dette etterspillet har ikke den samme nerven. 

Fortidens løgner brenner under beina 

Vi kastes inn i handlingen der vi forlot Rayburn-familien i sesong en. 

Begivenhetene på slutten av forrige sesong har skapt flere nye mørke familiehemmeligheter som ikke tar seg bra ut i dagslys, og det er mange som vil bruke disse hemmeligheten til egen vinning. 

Det er også et par nye familiemedlemmer som ankommer den idylliske strandeiendommen, noe som gjør at fortiden fortsetter å kaste skygger over middagsbordet til mor Sally Rayburn (Sissy Spacek). 

Det hele går raskt inn i en utmattende kamp både for å holde fasaden, ikke bryte sammen mentalt og ikke bli tatt. 
Løgnene blir flere og hemmelighetene blir mørkere. 

Her gjør skuespillerne serien god. 
Spesielt Kyle Chandler (John) og Linda Cardellini (Meg) bekler to rollefigurer som begge opplever en stor endring etter hvert som deres ansvarsfølelse gjør at de ender opp med de tyngste avgjørelsene. 
Det er i disse karakterutviklingene at Bloodline er på sitt beste. 

Andrea Riseborough som den komplekse Evangeline er også et godt tilskudd til galleriet. 

Men serien lider av at forrige sesongs beste rollefigur, spilt av den glimrende Ben Mendelsohn, har blitt henvist til tilskuerplass i hovedhistorien. 

Hemmelighetskremmeriet fanges ofte på utsøkt vis opp i fotoet. 
Kameraet fortsetter å ligge på lur i enkelte sekvenser for å gi oss følelsen av å smugtitte på noe vi egentlig ikke skal se. 

Og fotograf Jaime Reynoso gjør igjen Floridas naturskjønne kulisser til en vesentlig del av historiens bakteppe. 
Både som en kontrast til handlingen, og som leverandør av Florida-kystens mytologiske kvaliteter – med farlige sumper og praktiske skjulested. 

Tester tålmodigheten 

Fortellertempoet er fremdeles uvanlig tregt i Bloodline. 
Her kan det gå femten sekunder mellom replikkene. 

Det fungerte veldig godt i sesong 1. 
Men selv om disse skuespillerne mestrer kunsten å holde igjen, så blir den seige fortellerstilen en tålmodighetsprøve når det overhengende spenningsmysteriet ikke lenger dirrer i bakgrunnen. 

En annen tålmodighetsprøve for meg i starten av sesong 2 er yngstebror Kevin Reyburn (Norbert Leo Butz). 
Han er den skjøreste av søsknene, og hans stadig tilbakevendende utfordringer med usikkerhet og idioti blir fort et gnagsår i serieopplevelsen min. 

Serieskaperne Todd A. Kessler, Glenn Kessler og Daniel Zelman er knallgode til å utforske konsekvensene av løgn, hemmeligheter og halvsannheter. 
Det er det som er drivstoffet til handlingen og spenningen. 

Men der forrige sesong vekslet mellom å legge framdriften til tragiske tilbakeblikk (fortiden vises fortsatt, men ikke til samme effekt), frampek til et oppsiktsvekkende drap, en politietterforskning og den gode samtalen, er det nesten bare samtalen som brukes for å drive handlingen framover i starten av sesong 2. 

Som stemningsladet og velspilt drama er det fremdeles mye god TV å få ut av Rayburn-familien i runde to. 
Men Bloodline trenger nok litt mer blod for holde spenningen oppe. 
Etter fem episoder er det for samtaletungt på stranden. 
",1
"Lady Dynamite S01 E01-04
Hovudet under armen, og armen i bind. 

TV-seriar om komikarar som speler ekstreme versjonar av seg sjølv har plaga mediet i årevis, og verka omtrent å vere halve TVNorges serietilbod på eit eller anna tidspunkt. 
Alle elsker Raymond, Kongen av Queens, 30 Rock, Seinfeld (som kanskje er den mest suksessrike av alle), og så vidare, lot folk hente sine standup-tema inn i ein konstruert kvardag – med varierande grad av hell. 

Lady Dynamite er den siste i rekkja av dette, og sjølv om Maria Bamford forsøker – og tidvis klarer – å leike med klisjeane som denne versjonen av sitcoms har skapt er den for sjølvoppteken til å rotfeste seg. 

Maria Bamford speler Maria Bamford, ein knirkete standupkomikar og stemmeskodespelar som plukkar opp igjen karriera si etter å ha hatt eit nervøst samanbrot på scena (basert på ei faktisk hending). 
Ho får lage sin eigen komiserie basert på seg sjølv, og brukar den til å surrealistisk framheve eigne tankar rundt Hollywood, parkbenkar, mental helse og… 
vel, sitcoms. 

Etter fjerde sesong av Arrested 
Development gjekk på Netflix, hyra strøymetenesta serieskapar Mitch Hurwitz for å utvikle nye seriar. 
Lady Dynamite er ein av desse (Flaked er den andre), og den følgjer litt i same spor som Arrested Development – surrealistisk og overdriven, og full av bittesmå detaljar og eit tonn med kjendisinnhopp. 

Så har då også Bamford spelt ein figur i nettopp Arrested Development tidlegare, saman med ei rekkje andre såkalla «alternative komikarar» – nokre av desse dukkar opp her også. 
Manuset til Hurwitz og Pam Brady (South Park) gir mykje rom til dei mange andleta som viser seg. 

Lady Dynamite er eit slags oppkok av Bamfords tidlegare karriere, blant anna The Maria Bamford Show, ein serie semi-sjølvbiografiske nettvideoar på rundt 5 minutt. 
I ei meir konsentrert form, der ho speler absolutt alle roller sjølv, er det ikkje vanskeleg å skjøne at livet hennar er problemfylt og underhaldande stoff, lo-fi til trass. 

Lady Dynamite er som dette, men satt ut til rundt halvtimes lengde, og med betrakteleg betre produksjon. 
Dei audiovisuelle verkemidla er mange, og passar godt til Bamford (og Hurwitz?) sin type komikk – det bisarre og absurde kjem godt fram i både lyd og bilete. 

Serien vekslar hardt og kjapt mellom ulike røynder, på den eine sida er den delt i to mellom «Present» der manierte Maria igjen byggjer karriera si etter Hendinga, og «Past», der ho bur heime hjå foreldra sine og rehabiliterast på ein institusjon etter samanbrotet. 
I tillegg er det eit ekstra lag her, når den fjerde veggen tidvis fell ned og hennar medspelarar midt i ei scene kan byrje å diskutere om manusvalga hennar er riktige for serien. 

– Du kan ikkje ha stand-up i serien din, seier Patton Oswalt – som sjølv var med i Kongen av Queens – etter å ha brote vekk frå ei rolle som vektar. 
Han kritiserar det klisjéfylte valget, før figuren hans sjølvsagt blir nøydd til å halde stand-up på scena sjølv. 

Historia har vanskar med å trekke hovudet ut av si eiga Hollywood-ræv – og brukar mykje tid på å måle berømmingsfabrikken som eit helvete av inkompetente og rare menneske. 
Det tek litt tid før serien finn seg sjølv, rundt tredje episode byrjer den å få fotfeste, og tek seg rom til å seie noko i forvirringa. 

Lady Dynamite kjennest som ein slags arv etter Curb your enthusiasm, kryssa med metahovudet til Arrested Development og den splitta personlegdomen frå Unbreakable Kimmy Schmidt. 

Kanskje unntak av den paniske stilen, er sjølve materialet noko som har blitt gjort artigare ting med før – og parodien på parodien på parodien av sjølvbiografiske sitcoms er ikkje sterk nok. 

For fans av Bamford og hennar årelange undergrunnskarriere er det derimot mykje å bite i her. 
Serien strålar tidvis, spesielt i ein del figurvalg og situasjonane desse er satt i, men i dei fire første episodane er det ikkje nok til å skilje Lady Dynamite frå sjangeren ho gjer narr av. 
",1
"Roots S01 E01 - E02
En gripende generasjonskildring i ny drakt. 

Med glimrende skuespillerprestasjoner og massevis av energi er nyinnspillingen av den klassiske TV-serien Roots fra 1977 både gripende og underholdende. 

Historien om Kunta Kinte og hans etterkommere er en av de mest kjente slavehistoriene i USA. 
Både boken og originalserien har vært et viktig popkulturelt bidrag til forståelsen av den historiske bakgrunnen til mange svarte amerikanere. 

Roots har sin plass i USAs moderne kulturarv og er viktig som felles referanse. 
Men historien trengte fornyelse for å treffe dagens TV-publikum, og 2016-utgaven er godt rustet til å gripe nye generasjoner. 

Fra Afrika til Virginia 

Serien starter i Gambia, hvor den unge Mandinka-krigeren Kunta Kinte (Malachi Kirby) drømmer om å reise til Timbuktu for å studere. 

Hans drømmer blir til mareritt da han blir fanget av sin fars fiender og solgt til engelske slavehandlere. 

Reisen går over havet til USA. 
En reise i lenker. 
En reise hvor jeg kjenner hendene knytte seg i sinne over hvor intenst brutalt vi mennesker kan finne på å behandle hverandre. 

Mange stryker med underveis – av kuler, sykdom eller sår, men sterke Kunta Kinte overlever og blir solgt til en godseier i Virginia. 

Her begynner livet som slave på gården. 
Og vi følger først Kintes kamp for tilværelsen, og etter hvert også hans etterkommeres kamp. 

– 
En kan ikke kjøpe en slave, en må skape en slave 

De brekkekle ordene tilhører en av slavedriverne, og det er tidvis utmattende vondt å se hvordan hvite godseiere skaper sine slaver. 

Sekvensen hvor Kunta Kinte nekter å godta sitt slavenavn ""Toby"", og blir pisket sønder og sammen for sin motstand, er en av de ikoniske scenene fra Roots-historien som nok vil brenne seg fast hos nye seere. 

Selv om serien er smertefullt ærlig i sin visuelle beskrivelse av behandlingen slavene fikk, så er dette også en dramaserie som underholder og fenger. 

Handlingen er plottdrevet og ganske så tettpakket med fluktforsøk, hevnoppgjør og relasjonsdramatikk som driver oss igjennom generasjonskildringen. 

Her er det også mye humør og lunhet. 
Roots er god på å få fram både hverdagsgleder og vakre vennskap. 

Utfordringen for serien er at det blir etter hvert veldig mange personer å bli kjent med. 
Og vi hopper en del i tid for å rekke over hele historien. 
Dette gjør at noen av rollefigurene blir litt for kjapt introdusert, og litt for karikert i sin rollefunksjon. 

Her tyr Roots til klisjeene ved noen anledninger, og det blir noen scener som oppleves litt kunstige. 

Men stort sett er serien effektivt god i figuroppbyggingen. 
Etter to korte møter vet vi akkurat for en jævel gårdbruker Tom Lea (Jonathan Rhys Meyers) kan være. 

En del av figurene får også tid og rom til å utvikle seg, og det er lett å investere mye følelser i deres historier. 
Spesielt ""Fiddler"", mesterlig spilt av Forest Whitaker, er en figur som viser fram dualiteten i en slaves tilpasningsevne og menneskets ukuelig vilje på en imponerende måte. 

Han står for en av de vondeste og vakreste scenene i serien da han bestemmer seg for at nok er nok. 

Sier mye om røttene 

For det medievante publikum som har konsumert mye bøker, film og serier, er hovedtrekkene i Roots en historie som føles kjent. 
Men slavetemaet er sjeldent fortalt så godt og så effektivt gripende som i Alex Haleys fortelling. 

Roots har blitt kritisert for å ikke være så historisk riktig som forfatteren ga uttrykk for da boken kom ut i 1976. 
Han hevdet da at han hadde sporet sine røtter tilbake til Kunta Kinte. 
Men som historisk fiksjon er dette likevel en lærerik serie som klarer å si mye om røttene til mange svarte amerikanere. 

Hendelsene i Roots er tragiske og heroiske, det historiske bakteppe med krig og USAs utvikling brukes til god dramaturgisk effekt og rollegalleriet er fullt av minneverdige karakterer. 

Roots har premiere på HBO Nordic 31. mai og vises i fire episoder. 
",1
"Powers S02 E01-03
Playstations tv-satsing sparar seg til fant. 

Powers er Sony sin første Playstation Originals – seriar laga for å visast i konsollens strøymeteneste – basert på teikneseria med same namn av Brian Michael Bendis og Michael Avon Oeming. 
Ein politiserie, med superheltar. 

I første sesong såg vi Christian Walker (Sharlto Copley) – tidlegare «Power», no vanleg, bitter politidetektiv – og Deena Pilgrim (Susan Heyward) – vanleg politidetektiv utan erfaring med superkrefter – kome inn i rytma som påtalemakt i spesialdivisjonen for superheltrelaterte saker. 
Walker møtte tidlegare vener, fiendar og mentorar, og lærte opp Pilgrim i superkreftene si verd. 

Men veldig bra var det ikkje, sånn totalt sett. 
Og superheltane reddar ikkje dagen denne sesongen heller. 

Maktvakuum etter død superhelt 

Andre sesong byrjar med drapet på Retro Girl, ein superhelt frå 70-talet og Los Angeles store forsvarar, med kjærleiksband til Walker. 
Drapet fører til eit maktvakuum i byen, og diskusjon omkring den føderale lovlegheita og fridomen til superheltar og -skurkar – igjen, ikkje heilt ulikt verken Captain America: Civil War eller Batman v. 
Superman: 
Dawn of Justice. 

Produksjonsverdien er nesten litt artig. 
På den eine sida ser det ut som ein litt billeg network-serie frå CBS eller liknande, på den andre sida bannar og knullar dei som om det var HBO. 
Det er gøy å sjå det som nesten må oppfattast som eit hybriduttrykk i TV-serieverda oppstå i gapet som nye plattformar – her Sony Playstation Network – skapar. 

Powers lir diverre framleis mest under manglande styrke i skodespelet. 
Det er ikkje nok pondus bak dei mange dramatiske situasjonane som historia legg fram, og scener minner ofte meir om B-skrekkfilmar frå 90-00-talet enn ein tv-serie laga av ein av verdas største mediebedrifter. 

Fin verd, men veldig usamanhengande 

Plottet og verdsbyggjinga er framleis godt fungerande, det er interessant å sjå korleis ei vanleg verd – betrakteleg meir normal enn Marvel eller DC sine filmunivers, og også mindre karikert enn variantar som Kick-Ass – hadde reagert på folk med superkrefter. 

Spesielt artig er inkluderinga av superheltfans, groupies som famnar om sine heltar til den grad at dei vil vere dei, og selskapa som vil utnytte merkevara til superheltane. 
Det er omtrent slik eg ser for meg at det hadde hendt i røynda. 

TV-serien hadde vanskar med å samle seg til eitt heilskapleg univers under showrunner Charlie Huston – som etter frustrasjon forlot prosjektet etter første sesong – og inntil vidare ser det ikkje ut som om dei resterande produsentane har klart å få det til i andre sesong heller. 
Då hjelper det heller ikkje at dialogane kjennest ut som dei er togge ferdig og spytta ut av dei mange politiseriane som Powers skal vere eit svar på. 

Sharlto Copley reagerer på dette ved å prøve å spele i ein endå meir hardbarka serie enn resten av skodespelarane. 
Der andre snakkar relativt bedageleg, om enn med ei viss spenning, kjenner eg nærast blodårene rundt auga til Copley dunke mot skjermen når han hvesar replikkane sine. 
Resten av skodespelarane er i NYPD Blue, Copley er derimot i Sin City, nokre av skurkane er moglegens frå The Tribe. 

Pinleg dårlege effektar 

I ein sekvens nyttast tre ulike versjonar av akkurat det same effektklippet, spegelvendt den eine gongen for å skjule det for sjåaren. 
Scena der Calista (Olesya Rulin) prøver ut kreftene sine bleiknar i forhold til Youtube-prosjekt med betrakteleg lågare effektbudsjett. 
Her har nokon spart for mykje pengar for sitt eiget beste. 

Sony Playstation har full makt over eiget domene, og tydeleg nok pengar til å hente inn eit interessant prosjekt som flaggskip for strøymetenesta si. 
Dernest forsøker dei å lage ein billeg versjon av superhelt-CSI, eit serieunivers som i 2016 – etter 18 år på lufta – er fullstendig kansellert. 

Det finst fleire uavhengige alternativ til Marvel og DC sine teikneseriar som er verdt å ta ein kikk på – men hittil er det ikkje til tv-versjonen av Powers vi skal late vere leiestjernene våre, dei vi ser opp til. 
Då lyt ein heller peike på Preacher eller, om me først er i politiseriepastisjland, IZombie. 

Powers kan sjåast av Playstation Plus-medlem i Norden utan ekstra kostnad, og kan også visast på Viaplay i Norden. 
",0
"Outcast S01 E01 - E04
Ikke uhyggelig nok på demonjakt. 

Outcast er skapt av Robert Kirkman, mannen bak The Walking Dead, og både premisset og pilotepisoden til Outcast er ganske så fengende. 

En rufsete prest er på demonjakt i en liten amerikansk småby. 
Med på laget får korsbæreren hjelp av en ung mann med en fortid full av besatte familiemedlemmer, samt noen unike evner som gjør livet surt for de helvetes plageåndene. 

Første episode starter med en smart etableringshistorie som låner frekt fra sjangermesterverket The Exorcist (1973). 
Raus med kroppsvesker, passe guffen og rik på mørke hemmeligheter fra fortiden. 

Men i de neste episodene går temperaturen ned. 
Outcast blir en ganske så kjedelig okultserie. 
Demonene er pregløse, smaken av småbyamericana ebber ut og dialogen er klønete forklarende. 
Og etter fire episoder opplever jeg at både estetikk, humør og hovedrollene har smeltet sammen i en seig og grå strøm av ting jeg har sett blitt gjort bedre før. 

Dølle demoner 

Kyle Barnes (Patrick Fugit) har vært omgitt av demoner siden barndommen. 
Det har kostet han hele familien, og når vi treffer han, bor han alene i sitt slitne barndomshjem på landet. 

Fostersøsteren Megan (Wrenn Schmidt) er den eneste kontakten han har med omverden, helt til han hører om en ung gutt som er besatt av mørke krefter. 
Da oppsøker han den lokale presten Anderson (Philip Glenister), og sammen tar de fatt på djevleutdrivelsen. 

Dette møte med ondskapen bringer tilbake minner fra Kyles barndom, og den plagede unge mannen får ny motivasjon til å finne ut hvem demonene er og hva de vil. 

Og disse demonene er det mange av. 
De skjuler seg blant oss mennesker på sjangersedvanlig vis. 
Men spesielt spennende er de ikke. 

Tradisjonen tro er dette skapninger som har merkelige pupiller og en hang til å knuse ting i zombieaktige raserianfall. 
De kan selvsagt sveve når de må, og forlater kroppen gjennom å tråkke knallhardt på vertens oppkastrefleks. 

I seg selv helt greie egenskaper, men jeg skulle gjerne sett at disse skapningene kunne skapt litt uhygge. 
Dette er en serie som tar seg selv sånn passe alvorlig. 
Da bør ondskapen gjøre inntrykk og ikke bare dundre humørløst løs på ""dette har jeg sett før""-irritasjonsnerven min. 

Får ikke ut potensialet 

Det er mye som ligger til rette for god ondskap i Outcast. 

Estetikken er veldig treffende for universet. 
Her er det skygger med plass til mye faenskap, og en gjennomgående visuell stil som legger opp til en stemningsintens serie om det overnaturlige. 
Kulissene er kledd for sørstatsskrekk, med klaustrofobiske kjøkkenskap og falleferdige gårdshus. 

Det tematiske er også på plass. 
Protestantisk djevelutdrivelse og spennet mellom de ""indre demoner"" (psykiske lidelser) og ekstern ondskap utgjør et spennende bakteppe for seriens mytologi. 

Men uhyggepotensialet hentes ikke ut. 
Og der må et manus og rollefigurer ta mye av skylda. 

Jeg er mest skuffet over hovedrollene. 
Både presten Anderson og Kyle etableres bra, men de utvikles ikke videre til spesielt interessante karakterer. 

Det skyldes i stor grad handlingen, hvor de to småprater seg gjennom trauste demonoppdrag som hverken avslører mye av dem som personer eller gir de mye å jobbe med dramaturgisk. 

De har begge sine familietragedier, de er begge nøkkelen til at serien kan bruke demonene til å symbolisere mer enn bare religiøs ondskap, men halvveis ut i sesongen har ikke serien klart å låse opp de mekanismene. 

Det halter også i noen sentrale bikarakterer. 
Lee Tergesen (Oz, The Americans) er totalt forglemmelig - og ganske korny - som slesk demon, og hverken Brent Spiner (Star Trek: 
The Next Generation) eller David Denman (The Office) klarer å krype ut av det opplagte som henholdsvis hattebærende mellomlederdjevel og bøllete småbypolitimann med et hjerte av gull. 

Lysglimt i mytologien 

Det er ikke bare sorgen i Outcast – det er god grobunn for snodige karakterer i Vest-Virginias blodige overtro. 

Mine to høydepunkt så langt er en tilsynelatende hyggelig gammel dame spilt av David Lynch-favoritt Grace Zabriskie (selveste Sarah Palmer fra Twin Peaks) og en gatesmart sheriff spilt av Reg E. 
Cathey – kjent som ribbekokken til Frank Underwood i House of Cards. 

Her treffer serien med karakterer som setter smak til både stemning og mytologi. 

Mye skyldes selvsagt disse to skuespillernes unike evner til å både stjele scener og framføre minneverdige karakterer. 
Men det er lov å håpe at Outcast kan trylle fram flere slike typer fra treverket i kirkebenker og skog. 

Jeg har ikke lest tegneserien som denne serien er basert på, men jeg aner at Kyles bakgrunn og rolle i kampen mot demonene også vil kunne løfte serien når den tar mer form. 

Så langt har det vært et par små hint som har kommet i ganske så dårlig framførte scener. 
Igjen skal Lee Tergesen få en del av skylda for at jeg var nærmere latter enn spenning ved de tilfellene. 

Handlingen rundt fostersøster Megan ser ut til å ta seg opp på slutten av episode fire, der ligger det også potensial til å utforske tematikken mellom overnaturlig og menneskelig ondskap på en måte som kan gi serien litt moralfilosofisk drivkraft. 

Det at Outcast kan skrive ""fra serieskaperen av The Walking Dead"" på plakaten, vil naturligvis gjøre at mange er nysgjerrige på denne serien. 
Men etter fire episoder er dette en skuffelse både når det gjelder grøss og godt drama. 

Outcast har premiere på FOX mandag 6. juni - første sesong er på 10 episoder. 
",0
"Thirteen S01 E01-03
Godt, men «lånt» thrillerdrama. 

Av og til dukkar det opp seriar som set spor i TV-verda, med stilmerker og uttrykk som dukkar opp lenge etter den originale serien. 
Thirteen er ikkje heilt ein av desse, men den fastset Broadchurch som den trendsetjaren den var. 

I ei dramatisk historie – som blant anna låner frå den verkelege verdas Natascha Kampusch – handlar Thirteen om Ivy Moxam, som rømmer etter å ha vore i fangenskap i tretten år, sidan ho sjølv var tretten. 
Det første spørsmålet politiet må stille seg er om ho er den ho seier ho er: 

- Menneske er bedritne, men er dei så bedritne? 

Det skal vise seg å ikkje bli det siste hodebryet ho skapar. 

Halvanna time unna Broadchurch 

Jodie Comer (My Mad Fat Diary) gjer ei sterk hovudrolle som Ivy. 
Store auge og eit raskt endrande lynne befestar figuren som eit mysterium som politiet kanskje har rett i å betvile. 
Det er meir bak den ville hårsveisen enn eit enkelt offer. 

Tonen minner absolutt om Broadchurch (det er til og med i same område), eit kaldt sør-England i nordic noir-lys, der ingen er heilt uskuldige. 
Første episode gjer ei veldig god etablering av familien Moxam, som allereie hadde byrja å rakne før Ivy kom att. 

Det er ikkje det at resten av episodane ikkje er gode, men dei første femten minutta er veldig godt samanskrudd, og etablerar eit godt grunnlag for resten av serien å stå på. 
Det er mykje uvisst som blir sakte avslørt i dei komande episodane. 

Sentralt i historia er òg to politietterforskarar, empatiske Carne (Richard Rankin) og skeptiske Merchant (Valene Kane), som får saka i fanget – «utan presedens» som politisjefen så fint seier det. 
Dei er seriens engel og djevel, og driv serien framover. 
Som politipar er dei ganske standard, men gjer fine roller som skil seg nok frå mangfaldet av kompiskonstablar der ute. 

Zoomar inn på offeret etter kidnappinga 

Venegjengen frå ungdomstida er eit anna viktig element. 
Kva gjer ein ungdomskjærast (Aneurin Barnard, Krig og fred) som ikkje har sett veninna si sidan ho var tenåring? 
Spesielt når ho ikkje har fått utvikle seg sidan då, og han har rukke å bli gift. 

– Så kva har endra seg? 
Alt? 
Ingenting?, spør Ivy. 

Det er møtet med kvardagen Thirteen prøver å finne ut av. 
Jakta på den kriminelle er eit viktig spenningsmoment, men sjølve forbrytaren er i stor grad i bakgrunnen, iallfall i dei tre første episodane. 
Etter kvart som politiet kjem nærare, kjem også vi nærare – men det er i større grad Ivy som blir avdekt enn skurken. 

Det er livet etter kidnappinga serien zoomar inn på – tematisk for så vidt ikkje ulike Unbreakable Kimmy Schmidt, men mørkare britisk. 

Lyddesignet er tett og nært, actionmusikken følast som blod som pumpar i øyra, med tidvis anmassande strykarar ved sidan av. 
Elles er musikken prega av musikksmaken til Tim, og denne Dark Dark Dark-låta som ligg over heile serien. 

Don't say sorry 

Serien vart skapt for ungdomskanalen BBC Three, som etter sparetiltak vart gjort til ein rein nett-kanal i mars, med lågare totalbudsjett, og tankar om kortare og meir fokusert innhald. 
Thirteen sine hendingsfylte fem episodar er ei reflektering av dette. 

Etter å ha skrive TV-manus her og der i nokre år – blant anna for såpesuksessen Hollyoaks – er dette Marnie Dickens første prosjekt som sjefsserieskapar. 
Ho har laga eit tett thrillerdrama i ein veldig tidsriktig stil, som hittil stiller fleire spørsmål enn det besvarar. 

Variantar av «Don't say sorry» er eit gjentakande replikk i Dickens penn – ikkje berre frå Ivy, men også andre figurar. 
Det er tydeleg at ein tanke om forlating er sentralt når det byggjast opp mot ei løysing, og før slutten er her er Thirteen ein spennande, om enn litt «lånt», krimserie som tek offeret sitt på alvor. 

Thirteen har norsk premiere på TV2 onsdag den 8. juni, dei to første episodane blir vist 21.45 og 22.50. 
",1
"The People v. O. J. Simpson S01 E01 - E07
Underholdende om 90-tallets store rettsdrama. 

The People v. O. J. Simpson: 
American Crime Story er en tettpakket og godt oppbygd serie. 

Den starter litt «fra virkeligheten»-sjangersatt – som en TV-film fra det tiåret serien henter handlingen sin fra – men utvikler seg raskt til et drivende, fengende og stort sett velspilt rettsdrama. 

Rettssaken mot den drapstiltalte idrett- og skuespillerkjendisen O.J. Simpson var en av 90-tallets store mediebegivenheter. 
Denne serien klarer på imponerende effektivt vis å fortelle den dramatiske historien med både personfokus, rettsalsdramatikk og et lett reflekterende blikk på det enrome mediesirkuset som preget saken. 

Den beste historien vinner 

Serien tar oss med inn i begivenhetene rett etter at Nicole Brown Simpson og hennes venn Ronald Lyle Goldman ble drept den 12. juni 1994. 

Nicoles eksmann O.J. Simpson (Cuba Gooding, Jr.) blir raskt politiets hovedmistenkte, og i godt spenningskomponerte episoder fortelles vi historien om en mistanke som blir til en hysterisk biljakt som ender i en begivenhetsrik rettssak. 

Historien bygges opp fra flere leire uten at den røde tråden glipper, og spesielt når forsvarsadvokat Johnnie Cochran (Courtney B. Vance) entrer manesjen, blir dette til en temposterk serie som evner å vise hvordan rettssalens historiefortellere tar i bruk alt fra juridiske tjuvtriks til karakterdrepende lekkasjer i kampen om å styre narrativet. 

Historien om O.J.-saken har flere eksempler på hvor effektivt og brutalt media kan brukes for å ødelegge og villede. 
Det er guffent å se hvordan aktoratets advokat Marcia Clarks (Sarah Paulson) kjønn stadig blir brukt mot henne – både av Cohcran direkte i rettssalen, og gjennom et systematisk fokus på hennes utseende og familieliv i media. 

Serien får også fram hvorfor konspirasjonsteorier mot Los Angeles-politiet, og det at O.J. 
Simpson ble oppfattet nok en svart mann forfulgt og arrestert av politiet, ble en stor del av rettssaken. 

Her vises både hvordan forsvaret skamløst spiller på hudfarge og kulturell bakgrunn for å vinne en rettssak, samtidig som vi får se mer enn nok av situasjoner til å skjønne hvorfor mistroen mot politiet var stor når det gjaldt behandlingen av svarte i Los Angeles og hvordan påtalemyndighetene undervurderte den mistroen. 

The People v. 
O.J. 
Simpson er et ganske grelt portrett av det amerikanske rettssystemet med sine systematiske skjevheter og svakheter for mediepåvirkning og manipulering. 
Og det portrettet rammer uansett hva du tror skjedde med Nicole Brown Simpson og Ronald Lyle Goldman. 

Stjernene er svakest 

Det er de etablerte skuespillerstjernene det svinger dårligst av i The People v. 
O.J. Simpson. 

Spesielt John Travolta blir stiv og overtydelig i sitt portrett av den selvhøytidelige og forsiktige advokaten Robert Shapiro. 

David Schwimmer klarer ikke å klatre helt ut av skyggen til signaturrollen Ross Geller i sin naive og litt fjollete tolkning av Simpsons gode venn Robert Kardashian. 

Cuba Gooding 
Jr får det heller ikke helt til. 
Han virker veldig opptatt av å definere noen signaturtrekk i Simpsons væremåte som tar veldig mye fokus og oppleves kunstig, men han finner seg bedre til rette i rollen etter hvert. 

Resten av rollegalleriet er heldigvis svært godt. 

Courtney B. 
Vance som Johnnie Cochran ligger hele tiden og vaker i en velartikulerte dualitet som gjør at en aldri helt vet om forsvarsadvokaten vil bruke deg som kanonføde eller gå i krigen for deg. 

Og Sarah Paulson og Sterling K. Brown gir både verdighet og fortvilelse til påtalemyndighetens advokater Marcia Clark og Christopher Darden, som på grunn av flere uheldige avgjørelser ser saken dreie seg lengre og lenger bort fra deres fysiske bevis. 

Jeg kan for lite om, og husker for lite av, den originale rettssaken til å gi en vurdering av hvor historisk korrekt serien er. 
Og det det har blitt poengtert (spoilereksempel) at begivenheter er rokert, og elementer pyntet på, for dramaturgiens skyld. 

Men som en fascinerende dramatisering av amerikansk rettshistorie er The People v. 
O.J. 
Simpson en serie som leverer en godt kjendiskrydret (du får et par kleine møter med The Kardashians også) og underholdende dose true crime til kveldskaffen. 

The People v. 
O.J. Simpson: 
American Crime Story begynner på TV3 torsdag 9. juni kl. 22.30. og vil sendes som dobbeltepisoder hver torsdag de neste fem ukene. 
",1
"Orange Is the New Black S04 E01 - E06
Netflix sin beste serie for bingewatching. 

Orange Is the New Black spiser timer som drops i sin fjerde sesong. 
Serien er perfekt for binging (maratontitting), og det skyldes en helt utsøkt balanse. 

Tonen skifter uanstrengt mellom sort humor og velskrevet dramatikk, og de parallelle historiene veksler sømløst på å drive handlingen framover. 

Men det store kunststykket er at OITNB nå er like mye karakterdrevet som plottdrevet. 
De store og små spenningshistoriene fenger fortsatt – det står mye på spill i en trykkoker som Litchfield. 

Og når serieskaper Jenji Kohan skrur ned intensiteten i de rødglødende handlingstrådene, så er jeg så investert i rollefigurene, at det er helt topp underholdning å følge deres hverdagsgleder og sorger. 

Alle jager penger 

Det er kampen om gryn og ressurser som preger den første halvdel av sesong 4. 

For å si det med synopsisstemme: 
En dobling av antall fanger tilspisser kampen om makt og velstand. 
En lukrativ truseforretning tiltrekker seg utfordrere. 
Og en ny kjendisfange gir nye inntjeningsmuligheter for de kreative. 

På utsiden er fengselets profittmargin det store temaet. 
Og serien er god til å vise fram hvordan fortjeningsstyrt fengselsdrift påvirker både innsatte og ansatte. 
Rekrutteringen av statsstøttede militærveteraner som fengselsvakter er med på å sette en mørkere tone på denne sesongen. 
Vi er tilbake til der vi var i sesong 2, hvor fengselets farer og harde virkelighet setter sitt preg på alle. 

Jeg liker den utviklingen. 
Det gir umiddelbar spenning fra første episode og hjelper på seriens troverdighet. 
Det gir også flere intense handlingstråder hvor mye står på spill, og det er herlig forvirrende å velge side. 

Humøret er likevel aldri langt unna. 
Og med noen småkleine unntak treffer komikken godt som krydder på sesongens mer alvorlige klangbunn. 

Artig å henge med gjengen 

Vi er nå helt forbi at dette er en serie om Piper Chapman (Taylor Schilling). 
Første sesongs hovedperson er blitt en av de mange rollefigurene vi følger med jevne blikk. 

Det er bra, for Pipers perspektiv blir for kjedelig i lengden. 
Og det er nettopp gjennom sitt store og sterke rollegalleri at OITNB hekter oss på kroken. 
Dette er knallgodt selskap, dette er folk vi vil henge med. 

Vi har alle våre favoritter og for meg er det svært gledelig at uheldige og munnrappe Nicky Nichols (Natasha Lyonne) dukker opp igjen, og at Suzanne 'Crazy Eyes' Warren (Uzo Aduba) fortsetter sin poengterte galskap. 
Det er også et par personer jeg personlig begynner å gå litt lei. 
Pipers selvrettferdige vesen beveger seg stadig høyere på den listen. 

Behandlingen av transpersonen Sophia Burset (Laverne Cox) er igjen noe av det vondeste serieskaper Jenji Kohan er med sine karakterer. 
Men i det vonde ligger seriens nerve. 
For til tross for sin brede publikumsappell og alt sitt lune underholdningsfokus, så viker ikke OITNB unna reelle problem. 

Og måten serien klarer å fange opp spekteret av troverdige utfordringer for innsatte i et amerikansk kvinnefengsel, gjør at humoren treffer bedre og dramatikken treffer sårere. 

Av de nye bekjentskapene er spesielt fangevokter Desi Piscatella (Brad William Henke) et herlig tilskudd av egenrådig energi. 
Seriens allerede dialogsterke rollegalleri utvides også med kjendiskokken Judy King (Blair Brown), som får det til å koke blant fengselets eldre garde. 

Det er også gledelig å se at serien fortsetter å eksperimentere litt med formen. 
Tilbakeblikkene fortsetter å brukes som dramaturgisk drivstoff til rollefigurenes nåværende problem. 
Og i en sekvens utfordres seriens enkameraproduksjon ved at samme situasjon overlapper fra to ulike synsvinkler. 
Dette blir et effektivt fortellergrep, og en lekenhet som jeg gjerne ser mer av. 

En fråtseperle 

Da jeg var ferdig med de seks episodene som ble sendt ut for anmeldelse, var jeg et eneste stort ""NEEEEEI"". 

Dette er en serie som virkelig har truffet med helgebinge-oppskriften, og det å måtte legge bort OITNB halvveis i en sesong har nå samme vanskelighetsgrad som ""spis kun halve chipsposen"" for meg. 

Etter et par middels sesonger med House of Cards har Orange Is the New Black tatt over plassen som den soleklart beste fråtseserien til bingegiganten Netflix. 

Så hvis du er fan, er det bare å riste sofaputene og gjør klar for et realt seriemaraton. 

Orange Is the New Black er på 13 episoder og har premiere på Netflix 17. juni. 
",1
"The Magicians S01 E01-04
Forhasta start, men mykje magisk potensial. 

Då eg var liten hadde eg innimellom ei kjensle av at eg heilt sikkert kunne magi. 
Det er slikt som hender når ein veks opp med fantasy, teikneserier og har litt for god fantasi. 
No latar eg i staden innimellom, stort sett gjennom indre monolog, at det er magi eg nyttar for å slå på det automatiske taklyset på kontoret, eller opne dørene til matbutikken. 

Mykje fiksjon, frå munnleg historietradisjon til nyare univers som Star Wars og Harry Potter, er basert på dette – at du berre ikkje har oppdaga den indre krafta di, som kan vere med på å redde verda. 
The Magicians set båe føtene godt planta i denne tradisjonen, men fornyar den inn i ungdomsseriens verden. 

Gode effekter til trass, tv-serien treff ikkje på alle punkt – især i den kompliserte verda som blir forsøkt oppbygd på veldig kort tid. 

Yer a Magician, Quentin! 

Quentin Coldwater (Jason Ralph) er ein utilpass ung mann som har brukt heile livet på å vere litt utanfor. 
Han har fordjupa seg i fantasybøker og illusjonar for å forsøke å rømme litt vekk frå verda, og har nytta si besteveninne Julia (Stella Maeve, Chicago PD) som anker til røynda. 

Dei var båe to veldig opptekne av bokserien «Fillory and Further», om ei slags Narnia-aktig magisk basert på forfattaren sine eigne born. 

Då han trur han skal på intervju til Yale, viser det seg at både han og Julia eigentleg er invitert til opptaksprøven til magiskulen Brakebills, eit eliteuniversitet med rom for ungdom med magisk potensial. 
Det mest interessante i seriens fire første episodar, eller kanskje minst forutsigbare er rett uttrykk, er at éin av dei to stryker testen. 

Det at me saman med «you're a Wizard, Harry»-figuren Quentin, òg får sjå kva som hender med smartingen som ikkje klarar å kome inn likevel er eit godt grep som fornyar interessa mi. 

Serien er basert på bøkene til Lev Grossman, som har sagt at historia er inspirert av hans eigen depresjon, det å føle seg vekke frå resten av verda med håp om at noko skal redde deg. 
Det ligg eit eller anna universelt og lurar her, så det er synd at tv-serien snublar litt når det skal byggje verda Quentin må lære seg. 

Hint av både «Orphan Black» og «Gossip Girl» 

Som du kanskje skjønar er eg veldig glad i «person med overnaturlege krefter»-scener, anten det er magikarar eller jediar eller superheltar. 
Effektbudsjettet som nerdekanalen Syfy (tidlegare The Sci Fi Channel) har gitt serien bidreg godt her. 
Sjølv om miljøa rundt figurane ofte kan vere litt blanke, er den digitale magien ei forsterkande kraft til seriens gode. 

– Holy shit, I did that, seier Quentin når han for første gong halvbevisst lagar eit House of Cards med kortstokken han stort sett berre har gjort hobbytriks med tidlegare. 

The Magicians kan minne litt om Orphan Black, om enn meir forhasta, med eit hint av Divergent, då Quentin i starten viser seg å vere litt vanskeleg å plassere i eit av skulens mange magi-hus. 

Nokre av dialogane mellom dei pene ungdommane gir luktar litt av både utsjånaden og dei snappy samtalane i Gossip Girl, og serien deler nok opphav med dei rappkjefta skumlingjegarane i Supernatural som showrunner Sera Gamble var sjefsprodusent på. 

Eit meir vaksent «Harry Potter» 

Parallellane til Harry Potter er noko serien må tole, men dette er eit hakket meir vaksent univers. 
Eg kan iallfall ikkje hugse mange (overraskande påkledde) sexscener på Hogwarts, og heller ikkje alkoholhaldige tryllefestar satt til MGMT-musikk. 

Det er også tydeleg at denne serien er satt til vårt univers, der Harry Potter er ei bok folk har lest, og George Bush Junior faktisk er ein trollmann (dette forklarar mykje). 

Første episode kastar mykje på sjåaren. 
Det er mykje godt der, men den presser veldig mykje informasjon på eit lite område, og dei komande to episodane er diverre ujamne totalt sett – verken figurane eller skulemiljøet får særleg plass, og figurar og hendingar vert lagt i miksen utan gode forklaringar. 

Litt artig er det jo når moglegheita for å bli nekta å feste nesten verkar like skummelt som utomjordiske beist, men det etablerar ikkje så mykje for seriens del. 
Den fjerde episoden snur stemninga, og fokuserar endeleg inn igjen på handlinga, figuren Quentin, og kor sterke kreftene i denne verda er. 

Eg får mest lyst til å lese bøkene 

Hendingane frå bøkene er stokka litt om på, hovudsakleg for å setje opp ei sterkare konflikt i første sesong. 
Det er synd at serien ikkje tek seg tid til det faktiske skulearbeidet, dei magiske formlane verkar mest som handrørsler figurane plutseleg kan – at boklesarar veit kva som går inn i arbeidet er ikkje ei trøyst for tv-tittarane. 

TV-serien er grei nok til å byrje med, men det verkar som om dei rasar gjennom mykje av handlinga for å gjere plass til noko i slutten av sesongen. 
Effektarbeid og ei interessant verd gjer mykje for å vege opp for eit forhasta plott i byrjinga. 
Fjerde episode gir meg òg håp om at det kjem noko å bite i etter kvart her. 

Men først og fremst får eg lyst til å lese meir av bøkene. 

Heile første sesong er tilgjengeleg på HBO Nordic frå 20. juni, og ligg også i amerikansk iTunes. 
",1
"The NightOf S01 E01 - E07 

HBO går tilbake til røttene med oppslukende krimdrama. 

The Night 
Of er en serie som kanaliserer tema og stilgrep fra gamle HBO-klassikere som Oz og The Wire og bygger en kompleks og drivende god krimhistorie. 

I tillegg til hyggelige gjensyn med flere kjente fjes fra de nevnte seriene, er John Turturro imponerende god som den rufsete advokaten John Stone. 

Turturro bærer faktene, bakgrunnshistorien og den moralske dualiteten til en sliten «ambulansejeger»-advokat som snubler over en drapsmistenkt i varetekt. 
En rollefigur som fungerer utmerket til å sette nåla i nervesenteret til det amerikanske rettssystemet. 

Det er lett å la tankene gå til sterke true crime-historier som Serial og Making a Murderer i det vi ser hva som kan skje med både etterforskning og rettssak når lovens lange arm veldig tidlig mener de har funnet den skyldige. 

Følger mange, men mister aldri tråden 

Handlingen foregår i et levendegjort New York, hvor den muslimske studenten Nasir Khan (glimrende spilt av Riz Ahmed) ender opp som drapsmistenkt etter en kaotisk natt. 

Drapsofferet er en hvit, ung og ganske velstående kvinne (Sofia Black D'Elia) som Nasir har tilbrakt natten med, og saken får raskt høy prioritet både hos politiet og hos media. 

Vi følger Nasirs reise gjennom avhør, fengsling og rettssak. 
Samtidig som vi følger politiets etterforskning, advokatene på begge sider og hva drapsmistanken og advokathonorarene gjør med hans familie. 

The Night 
Of er knallgod i sin kompleksitet. 
Etter sju episoder er det fremdeles umulig å si om Nasir bare er særdeles uheldig, eller en voldelig morder. 

Politiet serverer oss stadig små brikker som støtter mordanklagene, men advokat Stone finner både hull i teoriene og andre med mulighet og bedre motiv. 

I likhet med The Wire er dette en serie som klarer å fange opp de mange sidene. 
En slik mordsak påvirker veldig mange, og konsekvensene spilles ut i et seigt tempo som aldri mister intensitet eller relevans. 

Det gir serien både vonde og morsomme sidespor. 
I dette fiksjonsuniverset er det like naturlig å vri seg på stolen av hvordan et lokalsamfunn snur seg mot en far som allerede har mistet så mye, som det er å le av en foteksembefengt advokat med kløpinne på innelomma. 

Det er noen steder situasjonene eskalerer vel raskt i denne stort sett perfekt oppbygde krimkomposisjonen. 
I seriens første episode opplever jeg at den intense fortellerstilen nesten brister troverdigheten et par ganger. 
Men det er ikke noe som ødelegger opplevelsen. 

En troverdig samfunnskritikk 

Det amerikanske rettssystemet har blitt gjenstand for mye kritikk fra underholdende historier de siste årene. 

Både første sesong av podkastføljetongen Serial og serien Making a Murderer har, uten å påstå skyld eller uskyld, vist hvordan politiets hovedteori kan sørge for at etterforskninger snevrer inn før alle bitene nødvendigvis er på plass. 

Og i vår har også serien om O.J Simpson pekt på hvordan en rettssak, med påfølgende mediedekning, kunne dreies til å handle om helt andre historier enn den opprinnelige forbrytelsen. 

Denne gangen er det ren fiksjon som fortelles, men det er de samme svakhetene i rettssystemet som vises fram – i en historie som både engasjerer og opplyser. 

Serien er basert på den britiske serien Criminal Justice (skrevet av Peter Moffat) som tok for seg flere individers ulike møter med rettssystemet. 
Richard Price (som også skrev for The Wire) har latt seg inspirere av disse og flyttet det hele til sin hjemby New York. 

Her får byens tragiske terrorhistorie, kulturelle konflikter og særpregede nabolag spille inn i jakten på rettferdighet. 
Price har stålkontroll på disse elementene og bruker sin byforståelse til å vise oss mange av de variablene som kan bli avgjørende for de som er involvert i en rettsprosess. 

The Night 
Of ser veldig bra ut på skjermen, serien behersker kunsten å fortelle med musikk og den holder spenningsnivået både høyt og hjernekriblende helt fram til siste episode. 

Best er likevel rollegalleriet som virker å sprette naturlig ut av fortauskanter og kontorbygg med sin personlighet skrevet i ansiktsuttrykkene. 
Når slike typer i tillegg får boltre seg med smart dialog og gjenkjennelige styrker og karakterbrister, så ser The Night 
Of ut til å bli sommerens store opplevelse for de krimdramaglade. 

Denne anmeldelsen er basert på syv av åtte episoder. 

The Night 
Of har førpremiere på første episode fredag 24. juni. 
Serien starter med ukentlige episoder på HBO Nordic fra mandag 11. juli. 
",1
"Killjoys S01 E01 - E10
Enkel underholdning for sci-fi-elskere. 

God science fiction-underholdning er aldri noe vi får nok av på TV. 
Jeg så derfor med stor iver frem til at Killjoys skulle bli tilgjengelig i Norge. 

Nå er hele den første sesongen lagt ut hos HBO Nordic, og serien sikter seg inn på et publikum som ønsker seg 40 minutter med enkel underholdning. 

Her er det mye action og pene skuespillere – vittighetene er mange og tempoet er høyt. 
Det er ganske morsomt, men serien mangler sjelen og nerven som kunne gjort den virkelig interessant. 

Dussørjegere i verdensrommet 

Killjoys tar oss med til Quad, et planetsystem langt, langt borte, i en tid der de rike har det fint og de fattige er undertrykt. 
Makta er det selvsagt et skummelt multiplanetarisk konsern som sitter med. 

Vi følger de tre dussørjegerne Dutch (Hanna John-Karmen) og brødrene John og D’avin (Aaron Ashmore og Luke Macfarlane), på deres jakt etter kjeltringer i Quad, samtidig som de prøver å unngå å bli trukket inn i klassekrigen som er i ferd med å bryte ut. 

Serien følger den kjente malen med avsluttende handling i hver episode, samtidig som en rød tråd binder det hele sammen. 

Dutch har en mørk fortid som er i ferd med å innhente henne, D’avin lider av posttraumatisk stress, mens John sliter med sin vanskelige barndom. 

Artig, men prøver for hardt 

Hanna John-Kamen er tøff i rollen som den hardbarka, men sensuelle Dutch. 
Hun og Aaron Ashmore (som ikke må forveksles med sin mer berømte tvillingbror Shawn Ashmore) har god kjemi på skjermen, og vennskapet deres virker derfor troverdig og fint. 

Litt verre er det med Luke Macfarlane, som ikke alltid har like god komisk timing når han skal levere vittigheter som «let’s find some treasure and blow shit up», før gjengen skal ut i ilden. 

Humoren passer stort sett fint med seriens «campete» stil, men jeg får stadig følelsen av at skuespillerne prøver litt for hardt. 

Selv om Dutch er en skikkelig stilig rollefigur kan hverken hun eller noen av de andre rollefigurene i Killjoys måle seg med for eksempel Nathan Fillion i Firefly, når det gjelder å levere teite vitser med akkurat passe mengde sjarm. 

Lettbeint moro 

Killjoys er ikke en serie som får deg hekta med en gang. 
40 minutter er litt lite for å etablere et fiktiv univers med egne lover og regler, samtidig som seriens rollefigurer skal introduseres. 

Vi kastes ut i handlingen uten at det brukes særlig mye tid på etablering av de tre hovedpersonene. 
I de første episodene hang jeg derfor ikke helt med på hvorfor jeg skulle bry meg om Dutch og Co., og det tok omtrent fire episoder før jeg hadde etablert et forhold til dem. 

Deretter tar det seg skikkelig opp, også fordi den andre halvdelen av første sesongen bruker mer tid på den røde tråden i fortellingen. 

Etter hvert som jeg blir bedre kjent med rollefigurene begynner det å svinge av Killjoys. 
Serien er likevel ingen ny Battlestar Galactica eller Firefly, og i dagens sci-fi-landskap er The 100 et bedre valg. 

Men hvis du er ute etter lettbeint moro som kan mette sci-fi-behovet en smule, så skal nok Killjoys klare å underholde deg. 

«Killjoys» ser du hos HBO Nordic. 
Hele sesong 1 er ute, og nye episoder av sesong 2 kommer hver lørdag. 
",1
"Mr. RobotS02 E01-02 

Djuptgåande psyke i post-apokalypsens første dagar. 

(Nokre spoilerar for første sesong i teksten) 

Første sesong av Mr. Robot var ein glimrande teknologisk thriller. 
Ikkje berre fordi den tok temaet på alvor – den er milevis meir realistisk enn CSI Cyber og andre teknologisk retta TV-seriar – men fordi den hovudsakleg var driven fram av ein spennande og djuptgåande hovudfigur, hackaren Eliot. 

Starten av andre sesong flyttar fokuset frå teknologien og går endå djupare inn i hovudet hans. 
Me såg fleire tilfelle av Eliots mentale programmering førre sesong, dog støtta av ulike sentralstimulerande middel, men desse to første episodane nyttar det som gallionsfigur i hans jakt på å bli kvitt både psykiske plager og medikament. 

Serien er framleis skarpt laga, og nydeleg filma, TV. 
Det er høgt under taket, men tomrommet er fylt av trykk, ikkje luft. 
Figurane i serien blir nærast pressa ut i biletekantane av den særs bevisste kamerabruken, og det er godt å sjå at det finst noko TV som tør å leike med dette, med god effekt. 

Nytt og gamalt 

Den første episoden av førre sesong var mogleg fjorårets beste opningsepisode. 
All informasjonen den fekk pakka inn i éin time utan å kjennast overfylt og forhasta var makelaus. 

Mannen bak dette er Sam Esmail, som har monsterjobben med å både skrive alle, og regissere fleire av, episodane. 
Ikkje verst til å framleis vere eit ganske ubeskrive blad. 
For å illustrere, han har ikkje ein gong arbeidd på nok film- og tv-prosjekt til å fylle ut alle fire plassane i «best of»-hylla på IMDb.com. 

Men han har òg vore dyktig i utplukkinga av Rami Malek som Eliot. 
Han er langt frå den einaste gode skodespelaren i serien, men utan at denne figuren fungerer hadde serien fort vakla – spesielt når me går endå tettare på det som går føre seg i hovudet hans. 
Malek er denne litt fråkopla skikkelsen med hud og hår. 

Sesongen startar der den førre slutta, storhendinga som på mange plan gav attrop til Fight Club har hendt, og har byrja å gi megakonglomeratet Evil Corp fleire alvorlege skrammer. 
Nokre figurar blir borte, men andre kjem til – blant anna Craig Robinson (Pineapple Express) som ein snill, men mystisk hundeeigar med uvisst tilvære. 

Andre er Joey Badass som Leon, ein figur som er veldig, veldig oppteken av Seinfeld, og er ein straum av dei meir morosame figurane i opningsepisodane. 
Grace Gummer (Frances Ha) speler FBI-økokrimetterforskaren Dominique DiPierro, som ein figur eg mistenkjer me kjem til å heie litt på etter kvart. 

Tek tempen på store teknologiske samfunnsspørsmål 

I ei verd der det for tida stormar rundt overvåkningspotensialet til det allereie hysterisk populære Pokémon Go og me er på full fart inn i det kontantlause samfunnet, er det lett å tappe inn i potensialet til fullstendig relevant frykt (og mogleg irrelevant paranoia) for teknologi. 
Den kjensla som får deg – eller Facebook-skapar Mark Zuckerberg – til å teipe over webkameraet, og kople ut mikrofonen på datamaskina di, berre i tilfelle nokon sjekkar. 

Ein historie som klarar å vere både spennande, karakterdrive, og samtidig ta opp dei interessante problemstillingane gjorde første sesong av Mr. Robot til glimrande TV. 
Starten på andre sesong endrar litt fokus, og sjølv om det på alle måtar er for tidleg å konkludere, så kan dette gå mange vegar. 

Serien har nok ikkje gjort seg ferdig med overvakningsaspektet enno, men etterdønningane av første sesong har framleis mange stader å forplante seg gjennom. 
Om den første fokuserte på overvakinga, er det nok vår avhengnad av pengane dei blir pensa borti denne gongen. 

Andre sesong av Mr. Robot visast på NRK3 og i nett-tv torsdagar 22.30, frå den 14. juli. 
Første sesong ligg på HBO Nordic. 
",1
"Stranger Things S01
Sår og kul retrofest. 

Stranger Things er en serie som oser av referanser til 80-tallets familievennlige spenningsfilmer, og som klarer å høste den tykke nostalgitåka til en stemningsfull og sår mysterieserie. 

Her er de nerdete barna helter, det lurer noe mystisk i skyggene og det lokale militæranlegget har noe skummelt på gang. 

Med noen knallgode rollefigurer, et knakende godt soundtrack og en lekker fargepalett som gir behagelig frysninger nedover ryggen, har brødrene Matt og Ross Duffer skapt en kul og rik verden. 
Hvor tema som vennskap og det å miste et barn behandles både lunt og brutalt. 

Er det noe mystisk der ute? 

Året er 1983 og etter en real runde med rollespill i kjellerstua, må firerbanden Mike (Finn Wolfhard), Dustin (Gaten Matarazzo), Lucas (Caleb McLaughlin) og Will (Noah Schnapp) bryte opp for kvelden. 

Men bare tre av guttene legger seg i sin egen seng den natten. 
På veien hjem forsvinner Will sporløst, og i de neste dagene og ukene er mor, venner og politikorpset i den lille småbyen Hawkins i Indiana på leting. 

Mamma Joyce (Winona Ryder) er overbevist om at hun kan høre sin sønn kommunisere gjennom elektriske forstyrrelser, mens guttene tyr til sin kule vitenskapslærer for å sjekke noen av sine teorier rundt forsvinningen. 

Stranger Things klarer på imponerende vis å kombinere High School-sjangerens stemning og kulisser med en blanding av Steven Spielbergs 80-talls lunhet og Stephen Kings øye for det ubehagelige. 

Vi får henge i kjellerstua, ved skapene i skolegangen, på hjemme alene festen og på burgersjappa, samtidig som etterforskningen tar oss med inn i hemmelige laboratorier og inn i det utrolige. 

Det hele krydret av en god dose nerdehumor, en nese for smarte visuelle overganger og rikelig med situasjoner hvor det å rekke å lukke døra/trykke på heisknappen/vrikke seg fri gir effektiv spenning. 

Mye under overflaten 

Det er lett finne ting å klage på i Stranger Things - hvis man vil. 
Dette er den scenen fra Alien, den gåturen fra Stand By Me og det forholdet fra E.T. 

Serien er et lappeteppe av kjente handlingstråder og scener, men brødrene Duffer legger på ingen måte skjul på sine inspirasjonskilder. 
De klarer å få disse brikkene til å smelte sammen til noe større enn sine respektive referanser, og bruker det nostalgiske sløret til å skape et stilsikkert fiksjonsunivers som holdes i både bilder og historie. 

Her veves vitenskap, populærkultur og det overnaturlige sammen av en usynlig tråd som glimtvis lar snev av et større tematisk alvor skinne gjennom. 

Som noen av de beste familiefilmene fra 80-tallet, klarer Stranger Things å bruke en dramatisk spenningshistorie til å fortelle noe større mellom linjene. 

Tematisk er dette en historie om hvor grusomt det kan være når noen av de yngste blir tatt fra oss, eller rammes av noe uhelbredelig. 
Serien griper inn i de følelsesmessige reaksjonene, og utforsker de både fra barneperspektiv, fra samfunnsperspektiv og fra foreldreperspektiv. 

Dette er tråder som går utover den faktiske handlingen i serien, og kan leses ut av både rollefigurer, detaljer og sideplott. 
Her er serien god til å si mye om savn, mot, fortvilelse og desperasjon. 

Det svinger av rollegalleriet 

En av seriens styrker er at Stranger Things klarer å bygge særegne stemninger og relasjoner innen de ulike gruppene vi henger med, samtidig som de funger godt sammen når de overlapper. 

Duffer-brødrene får til sexfikserte småbytenåringer. 
De får til det godlynte og naive sheriffkontoret. 
De får til det kjølige militæranlegget. 
De får til den tynnslitte alenemorfrustrasjonen i et dårlig isolert hus i utkanten av byen. 
Og viktigst av alt – de får kjemien i den unge vennegjengen til å sitte perfekt i kjellerstua. 

Hver for seg er disse miljøene fulle av sjangersmak, men den vaskes ikke bort når de krysser hverandre. 

En blomsterbukett bør gå til de som har valgt ut skuespillerne. 
Serien treffer blinkskudd med de sentrale rollene. 

Sheriff Hopper blir akkurat så plaget og rufsete som han skal være i David Harbours godlynte tolkning. 
Winona Ryder bærer styrken og fortvilelsen til en ung mor som nekter å gi opp håpet. 
Og hun matches utmerket av Joyces eldste sønn, spilt av Charlie Heaton, som mestrer outsiderens tilbakeholdne verdighet i møte med både bøller og en mor som glipper ut i fortvilelse. 

Best liker jeg likevel å henge med nerdegjengen. 
Finn Wolfhard og Millie Bobby Brown kler å være hjernen og musklene i mysterieoppklaringens driftigste duo. 
Og Gaten Matarazzo som den såre og morsomme Dustin er noe av det mest umiddelbart sjarmerende jeg har sett av en ung skuespiller. 

Det komplekse rollegalleriet, den småmagiske estetikken og den tettvevde underteksten gjør Stranger Things til en serie som fanger essensen av 80-tallets entusiastiske fortellerglede, og får den til å skinne på skjermen i 2016. 

Har du kjellerstue, så slå av taklampa og se serien der. 
",1
"Vice Principals S01 E01 - E06
Drøyt, kleint og velspilt fra skoleadministrasjonen. 

Det er vanskelig for meg å ikke bli begeistret for Vice Principals. 
Serien er stappet av ting jeg elsker. 

Dette er en real dose alternativ High School komedie, serien er skrevet av folket bak fantastiske Eastbound & Down og hovedrollene spilles av Danny McBride og min Justified-favoritt Walton Goggins. 

Og bare for å gjøre det latterlig lett for meg å digge dette: 
Bill Murray dukker opp i som gjest i første episode, og på soundtracket har de nydelige Be True To Your School av Beach Boys. 

Jepp, jeg er langt fra nøytral i denne sammenhengen. 
Og hvis du også er glad i disse tingene, så har du mye å glede deg til i sommer. 

To prinser, ett kongerike 

Neal Gamby (Danny McBride) og Lee Russell (Walton Goggins) er begge assisterende rektorer på en skole i Sør-Carolina. 
De to er rake motsetninger som misliker hverandre sterkt. 

Gamby er en snarsint, småbøllete og ufølsom type som rakker ned på andre for å føle seg viktig. 
Russel er en sleip og falsk fyr med et voldsomt sinne som nyter å ødelegger for andre for å føle seg bedre. 

Da den aldrende rektor Welles (Bill Murray) må gå av for å pleie sin syke kone, tror begge assistene at deres dag i solen har kommet. 

Men rektorjobben går til den faglig dyktige alenemoren og professoren Belinda Brown (Kimberly Hebert Gregory), noe som sender begge idiotene ut på krigsstien – med en felles fiende. 

Med lærerværelset som hovedarena følger vi den skjøre alliansen mellom Gamby og Russel, samtidig som vi blir kjent med deres sosiale forbindelser utenom arbeidstiden. 

Det blir massevis av kleine og drøye situasjoner. 
Noen veldig barnslige, som spytting i tekopper og grov utskjelling. 
Men her er det også mørkere og sårere oppgjør som ""stalking"" av kollegaer og ren sabotasje av andres liv. 

Både McBride og Goggins storspiller i sine respektive roller. 
De behersker seriens ubehøvlede tone og spiller tett opptil frigjort sjåvinistisk galskap i sine ytterpunkter. 
Her er det også rikelig med smak av Kenny Powers og Boyd Crowders utilfredse ego og lettgjenkjennelige talemønster i begge figurene. 

Går for det drøye og det kleine 

Vice Principals er ikke en serie som går for de store latterbrølene. 
Det er en serie som bruker komediens formgrep, men som holder på nerven og det menneskelige dramaet i de smått absurde situasjonene. 

""Over the top""-hendelser som hadde passet godt inn i plumpe komedier fra Hollywood får her utspille seg i all sin barnslighet, men de får også bryne seg på mer troverdige reaksjoner fra de øvrige rollefigurene. 

Det er en sårhet og en vilje til å takle faktiske problematiske menneskesyn i seriens forferdeligheter, og Vice Principals er ikke redd for å holde på dette ubehaget. 

Serieskaper og regissør Jody Hill har tidligere gått langt i sin blanding av komedie og dramatisk innhold i sin film Observe and Report fra 2009. 
Filmen fikk mye negativ oppmerksomhet på grunn av en ubehagelig sex-scene hvor Seth Rogen har sex med en ruset og bevistløs Anna Farris. 
Også i Vice Principals tar drøyheten opp i seg et mørkt alvor som evner å punktere komedien. 
Dette gjør at serien kan gå langt ut i overdrivelsen for å gjøre sine poeng, uten at den mister evnen til å skape relevans og refleksjon. 

Det er lett å heie på våre hovedpersoner i perioder, både i kjærlighetslivet, i nabokrangler og i sin maktkamp på kontoret. 
Men det er også en serie som treffer godt i sin karikatur av usympatiske og stormannsgale menn. 

Kimberly Hebert Gregory spiller glimrende som rektor Brown, det sobre og menneskelige motstykket til våre to antihelter. 
Hun tvinger deres bøllete fiendtlighet inn i perspektiv, og gjør at det er litt vondt å se på situasjonskomikken. 

Det går noen episoder før serien får finstemt stemningen og kjemien mellom de sentrale figurene. 
Og jeg må innrømme at jeg kjedet meg litt i starten. 
Men etter seks episoder begynner det å svinge av denne mørke komedien – et godt valg for dem som vil ha det litt skrudd på skjermen i sommer. 

Vice Principals har premiere på HBO Nordic 18. juli. 
Ny episode kommer hver mandag. 
",1
"Looking:The Movie 

Tilfredsstillende avslutning, men Looking er best i serieformat. 

Det er et kjærkomment gjensyn med gjengen når HBOs Looking nå er tilbake på skjermen med en avsluttende filmepisode. 

Her serveres vi rikelig med de ingrediensene som gjorde spesielt andre sesong i selskap med de tre homofile vennene Patrick, Agustín og Dom til en lun og hverdagsvakker seriefavoritt. 

Sexen er intim, fylletabbene relaterbare og kameraet er kjentmann i et San Francisco som gir både smak og billedskjønnhet til historien. 

Dramedien er også morsom. 
Regissør og manusmedforfatter Andrew Haigh har fylt sin finale med flere replikksterke observasjoner som treffer både tidsånd og medmennesker. 

Men en kjapp avslutningsfilm er ikke et optimalt format for disse ellers glimrende seigt fortalte historiene. 
Dette er en tettpakket og gjenforeningspreget Patrick-historie som har mange opplagte holdeplasser og som får et snev av punkt-til-punkt tegning over seg. 

En slags gjenforening 

I god oppfølgerstil er det et bryllup som samler gjengen. 
Patrick (Jonathan Groff) har tatt farvel med San Francisco og har bodd i Denver de siste ni månedene. 
Uten kjæreste og med ny jobb. 

Da Agustín (Frankie J. Alvarez) og Eddie (Daniel Franzese) inviterer til bryllup, tar han likevel turen tilbake til sine venner og sine havarerte forhold. 

Det blir en langhelg med mimring, festing, ny dramatikk og gamle følelser. 

Det er Patrick som står i sentrum for både handling og det meste av dramatikken denne gang. 
Og hans sammensatte selvsikkerhet og usikkerhet blir vår inngang til både nyfunnen livsvisdom og flere poeng rundt seksuell identitet i 2016. 

Jeg er usikker på når filmen ble ferdigstilt, men nattklubben har en fremtredende rolle i Looking: 
The Movie. 
Og jeg synes det er godt å se at baren og dansegulvet får være en trygg plass full av glede og kjærlighet, en drøy måned etter den grusomme skytingen på klubben Pulse i Orlando. 

Med bryllupet som bakgrunn er også filmen innom hvordan samfunnets holdning til homofili har preget ulike generasjoners oppvekst og forhold til egen seksualitet. 

Blir lite tid til å henge med gjengen 

Noe av det som forsvinner i en filmepisode er Lookings nydelige evne til å dvele ved situasjoner og karakterer. 

Mine favorittepisoder fra serien er Looking For The Future fra sesong 1 og Looking for Truth fra sesong 2. 
To episoder viet til at Richie (Raúl Castillo) og Patrick blir kjent med hverandre på ulikt vis. 
Episoder som gir nære karakterportrett i nydelige omgivelser i et hypnotisk tempo. 
Denne magien oppstår ikke når handlingen tvinges inn i en drøyt 80 minutter lang film. 

Filmen blir ganske statisk i formen. 
Den består av en serie samtaler rundt forhold, tillit og selvrealisering, krydret med flere langvarige turer på dansegulvet – hvor sprit og diskomørket gir brennstoff til noen livsendrende avgjørelser. 

Dialogen er god, og nattklubben syder av drama, men jeg merker jeg savner å bare henge og bli bedre kjent med nye sider av dette nydelige rollegalleriet. 
Her småhaster vi gjennom en romslig porsjon drama og handling på litt for lite tid. 

Når det er sagt. 
Vi kjenner gjengen ganske så godt nå. 
Så underholdningsmessig fungerer det greit med en avslutningsfilm som tar tak i noen av de sterkeste trådene, og lar de floke seg inn i hverandre en siste gang. 

Har du vært fan, er dette en stemningsfull og samtalegod sistekveld med gjengen. 
Men det er litt bittersøtt å runde av med en film som så vidt kan kalles helaftens. 

Spesielt når Looking: 
The Movie ender med en nydelig liten scene som skinner i både situasjon og visuell styrke. 
En lett melankolsk påminner om hvilken fin serie vi mister her, og et lite hjertesukk – denne gjengen hadde fortjent en hel sesong. 

Looking: 
The Movie har premiere på HBO Nordic 24. juli. 
",1
"The Get Down S01 E01 - E03
Kult rollegalleri på ujevn beat. 

Baz Luhrmann (Moulin Rouge!, Romeo + Juliet) tar sin overdådige og fantasirike stil med til New York og hip hopens røtter i The Get Down. 

Med sprudlende fortellerglede og et godt komponert figurgalleri setter han scenen for en historie full av klassiske intriger som blander fiksjon og musikkhistorie i en spraglende godteriskål av kule klær, farlige strøk, fengende beats og unge helters skapertrang. 

Den Luhrmann-regisserte førsteepisoden snurrer både rytmen og presentasjonen av rollefigurene godt sammen i en tegneserielignende hyllest til alt Luhrmann synes er kult med epoken. 

Men i de følgende episodene, uten Luhrmann ved roret, svinner noe av energien og stilharmonien. 
Og da blir det tidvis kjedelig å henge i Bronx. 

""Det brenner i The Bronx"" 

Det er sommeren 1977, og Bronx, New York omtales som en krigssone. 
Fattigdom og frustrasjon preger bydelen. 
Gjenger herjer, narkotikaen flyter og tomme bygninger blir stadig påtent for at eierne skal kunne kreve forsikringspenger. 
Et sted med utrygge rammer for sin unge, men en trykkoker for kreativitet. 

For unge Ezekiel (Justice Smith), Marcus (Jaden Smith) og vennegjengen er det musikk og spraybokser som er gløden. 
Og da de møter den mystiske graffitiartisten Shaolin Fantastic (Shameik Moore), havner ungdommen midt i en kulturrevolusjon. 
Her er Grandmaster Flash (Mamoudou Athie) ansvarlig for rytmen, og musikkdrømmen ligger åpen for dem som evner å gripe den. 

Den drømmen deler også Ezekiels store kjærlighet Mylene Cruz (Herizen F. Guardiola). 
Hun sikter mot popstjernehimmelen og har en fantastisk stemme, men som prestedatter er det begrenset hvilke sanger hennes far tillater. 

Det er ved miksepulten og i gatene The Get Down svinger best – i en overdrevet og leken stil. 
Jeg synes det er kult å se Shaolin hoppe fra tak til tak i sine skinnende røde Pumas og Grandmaster Flash lære bort fargestifttriksene sine. 
Her er realismen kun en rettesnor, og mytologi smeltes sammen med en sprudlende tidskoloritt til et lekkert bakteppe. 

Men serien har også en hang til det enkle melodramaet. 
Og disse handlingstrådene, med ung ugjengjeldt kjærlighet og dumdristige lovbrudd, males med traustere penselstrøk. 
De er preget av tamme og forutsigbare situasjoner med enkel dialog. 
Opplagte transportetapper med få nyanser og lite særpreg. 

Det kan være handlingen her kommer seg utover i sesongen, men veiene som disse trådene tråkker på virker både velkjente og ganske strake. 

Avhengig av musikallogikken 

Som i HBOs nå kansellerte musikkserie Vinyl, er igjen 70-tallets New York åstedet, og DJ Kool Herc en navngitt felles referanse for de musikkmiljøene seriene tar utgangspunkt i. 

Men der Vinyl gikk for Martin Scorseses epokerealisme og en kokaintung dans med rockeklisjeene, er The Get Down er mer frigjort komposisjon over temaet. 

Her får den barnlige entusiasmen over et nytt kulturinntrykk utfolde seg. 
Og måten Ezekiel og Shaolin utforsker og oppdager sine kunstneriske uttrykk blir en personlig reise – effektivt fortalt og tettpakket av inntrykk og opplevelser. 

Serien er sydd sammen av en praktisk musikallogikk, hvor fysikkens lover kun er veiledende og sammentreffene er utrolige.For dette er definitivt en musikal. 
Selv om det ikke er altfor mange av de klassiske ""bryte ut i sang""-numrene, så er alt sauset inn i sjangerens evne til å la musikk, dans og lyrikk bære handling, stemning og følelser. 

Lydsiden er også ujevn i kvalitet. 
Jeg kjente tårene samle seg under en poesiopplesning i klasserommet, og selve DJ-virksomheten på turntables gir serien en herlig puls. 

Men rollefiguren Mylene Cruz blir dessverre sittende igjen med et knippe anonyme låter, og jeg blir skuffet når et så slitt valg som ""Disco Inferno"" ruller over anlegget for å sette stemningen på klubben. 
Ved et par anledninger blir også et tungt produsert soundtrack stående i grell kontrast til den visuelle tidskoloritten. 

Sprangene og eskaleringen i både karakterutvikling og handling i denne serien er voldsomme. 
Framført langt utenfor det som ville passert som troverdige rammer i en mer sober dramaserie om samme tema. 

Det gjør at The Get Down er avhengig av å videreføre den elleville musikallogikken, den tegneserieaktige figurutviklingen og det sirkustalentet som regissør og serieskaper Luhrmann viser i piloten for å fungere. 

Hvis den energien og musikkgleden kommer tilbake, kan fortsettelsen bli en herlig berg og dalbanetur. 
Her er både skuespillerne, bakgrunnsmaterialet og ikke minst musikken til å virkelig lage noe særegent. 
Men det lukter litt såpe av The Get Down etter episode tre. 
Og melodramaet er ikke denne seriens sterkeste side. 

The Get Down har premiere på sin første del med 6 episoder på Netflix fredag 12. august. 
",1
"OJ Simpson- Made in America 

En bauta innen «true crime»-sjangeren. 

*Spoileradvarsel: 
Anmeldelsen inneholder handlingsbeskrivelser fra serien* 

Dokumentarminiserien O.J. Simpson – Made in America er en kompleks, ambisiøs og gnistrende godt fortalt true crime. 
Og som tittelen antyder – en velplassert kilevink mot USA. 

Dette er ikke bare en dokumentar om kjendisen O.J Simpson og en gammel rettssak. 

Simpson er en mann som har satt dype merker i amerikansk idrettshistorie, krimhistorie og sladrepressehistorie. 
Med imponerende grundighet maler regissør Ezra Edelman et levende og analyserende portrett av ""The Juice"" og hvordan rettssystemets systematiske overgrep mot svarte ble en avgjørende brikke i det som kalles århundrets rettssak i USA. 

Ferske intervju med advokater og agenter byr også på flere spennende avsløringer fra både rettssaken og Simpsons privatliv. 
Og seriens siste episode, som tar for seg Simpsons liv etter frikjennelsen, inneholder en drivende godt komponert gjennomgang av begivenhetene som førte til at O.J Simpson i dag soner en dom på 33 år i Nevada. 

Gnistrende godt fortalt 

Dramaturgisk er historien om O.J. Simpson – fra fattigdom, til kjendishimmelen, og ned igjen – en klassisk fabel som driver seg selv. 
Men Ezra Edelman har tatt seg flid med oppbyggingen – noe som øker forståelsen vår og gir historien en ekstra dimensjon. 

Her er det hentet sitater og poengterte situasjoner fra arkivene som, i tillegg til å være fascinerende god sportshistorie, viser hvor merkelig mye skryt vi gir våre idrettsfolks personlighet, og hva slikt skryt kan gjøre med et ungt og blomstrende ego. 

Vi får også se hvordan Simpsons kjendisstatus og betydelige sjarm gjorde at han stadig slapp unna konsekvensene – fra bisarr småjuksing i golf til flere voldelige episoder i hjemmet. 

For å sette rettssaken i perspektiv serverer Edelman flere historiske tilbakeblikk på den sosiale situasjonen i Los Angeles i etterkrigstiden, og hvordan politiets behandling av svarte og deres rettssikkerhet har vært full av systematiske overgrep. 

Og da vi senere hører et jurmedlem bekrefte at O.Js frikjennelse for drapene på Nicole Brown Simpson og Ronald Lyle Goldman var ""payback"" for frikjennelsen av politimennene som banket Rodney King, så har Edelman bygd sin historie så grundig, at vi kjenner hele tyngden bak den forferdelige rettslogikken. 

O.J. Simpson – Made in America har skaffet seg unik tilgang til alt fra fengselshøringer, 911-opptak og hjemmevideoer. 

Dette gir både troverdighet og unik innsikt i den fasaden O.J. 
Simpson var opptatt av å bygge og virkeligheten han lenge klarte å skjule. 

Noe av det som er mest fortellende er en hjemmevideo av at O.J ber agenten late som han er en paparazzi som smugfilmer Simpson i det han tar ned flagget i sin tvangssolgte villa. 
Pressen betalte gode penger for private O.J-videoer og den falmede stjernen ville ha både regien og pengene for sladrepressens dekning. 

En bauta av en true crime 

Serieformatet utnyttes til det fulle i O.J. Simpson – Made in America. 
Ikke et minutt av de nesten åtte timene oppleves overflødig, og dokuseriens formgrep er godt egnet til å sy i hop alle de ulike kildene som til sammen forteller denne historien. 

O.J har levd nesten hele sitt liv i TV-ruta, fra idrettsrekorder til biljakten i Broncoen, så de store byggesteinene i historien er allerede filmet for den lille skjermen. 

Sjangergrep som rekonstruksjoner, ofte de folketomme stedene det snakkes om, og dveling ved fotografier brukes hyppig og er med på gi visuell forankring av intervju og andre lydklipp. 

Seriemediet er godt egnet til å kombinere arkivlyd og visuelle motiv, og i tråd med sin tittel har Edelman gått for å gi serien en kledelig symbolsk smak av americana. 
Dette er en serie som handler like mye om USA som O.J Simpson. 
Og dette forsterkes når vi ser bilder av idylliske landeveier og værslitte colabokser mens vi hører voiceover om O.J og den falne amerikanske drømmen. 

Dette er ikke en serie som sikter på å framstå objektivt, her ligger det underliggende frustrasjoner mot det amerikanske rettssystemet. 
Og regissør Edelman blir selv en tydelig stemme når han lurer på hva i ""helvete som skjedde"" i et konfronterende spørsmål til en av jurymedlemmene. 

Likevel oppleves dokumentaren som for kompleks og grundig til å bli ensidig og dømmende. 
En blir sittende igjen med både forståelse og forargelse når det gjelder både O.J, jurymedlemmer, advokater og dommere. 
Men mest av alt en frustrasjon. 
I en serie som spenner fra etterkrigstiden og fram til i dag, er det sørgelig mange grusomme feil som gjentar seg i det amerikanske rettsystemet. 

Svakhetene og urettferdighetene i det systemet har vært refrenget i en rekke sterke true crime suksesser de siste årene, hvor produksjoner som Serial, The Jinx og Making a Murderer alle har pekt på ulike aspekter som truer rettssikkerheten til amerikanske borgere. 

O.J. Simpson – Made in America plasserer seg inn som en bauta i denne tradisjonen. 
En bunnsolid produksjon som aldri mister den fengslende røde tråden som er O.J. Simpsons tragedie. 
Men rundt den tråden klarer Ezra Edelman å brodere et fascinerende portrett av de sammensatte årsakene som snudde en drapssak til et mediesirkus med en helt annen agenda. 
Samtidig som han går i dybden rundt de historiske og kulturelle årsakene til et av de største problemene i det amerikanske rettssystemet – svartes rettssikkerhet. 

O.J. Simpson – Made in America får norsk premiere på NRK2 mandag 29. august. 
Hele serien er også tilgjengelig på nett. 
",1
"Roadies S01 E01 - 03
Sjarmerende og rar, men svakhetene trekker serien ned til det parodiske. 

Når Cameron Crowe, mannen bak Jerry Maguire, Fast Times at Ridgemont High og Almost Famous, lager TV-serie er det klart den må den sjekkes ut. 

I likhet med Almost Famous handler Roadies om kjærlighet for musikk, og serien tar oss med på turné med det fiktive bandet Staten-House Band. 

Roadies er til tider en trivelig serie som varmer i hjerterota, men den har også flere store mangler som trekker seeropplevelsen betraktelig ned. 
Av og til blir den nesten en parodi på livsstilen den forsøker å hylle. 

Et liv på turné 

Roadies handler om menneskene som gjør konserter mulig, crewet som står på fra morgen til kveld for at alt skal gå på skinner når bandet til slutt står på scenen. 

Det er mange som må jobbe for å få dette til, og Roadies har dermed en haug med forskjellige rollefigurer. 
Blant andre Luke Wilson og Carla Gugino, som spiller turnésjefene Bill og Shelli som har ansvar for hele sirkuset. 

Bill er en tørrlagt alkoholiker som ikke har noe annet i livet sitt enn musikken, mens Shelli sliter med et haltende ekteskap og en mann hun aldri ser. 
For begge finnes det ikke noe annet liv en turnélivet. 

Seriens hovedrolle er det imidlertid Imogen Poots som har. 
Hun spiller den unge Kelly Ann, som har tenkt til å legge dagene som roadie på hylla for å studere film i New York. 
Kelly Ann er en søt og rar jente som lever for musikken, og som finner ut at det ikke er bare, bare å forlate roadiefamilien. 

Lite karakterutvikling 

Til tross for mange rollefigurer er det lite karakterutvikling i de tre første episodene av Roadies. 
Flere av rollefigurene er så endimensjonale at det blir komisk. 

Luke Wilson fremstår som den typiske rollefiguren han spiller i alle filmene sine, og manuset gir ham ikke stort mer å spille på heller. 
Som skuespiller er ikke Wilson like stødig på drama som han er på komedie, og han blir derfor ufrivillig komisk i noen av hans mer dramatiske scener. 
Jeg måtte faktisk ta frem puta ved et par anledninger. 

Jeg liker Imogen Poots i rollen som Kelly Ann, og som hovedrolle utvikles hennes karakter noe mer enn de andre, men hun er fortsatt en relativt flat figur, som til tross for sin kjærlighet for musikken virker ganske overfladisk. 

Et kjærlighetsbrev til musikken 

Selv om Roadies har sine feil, så koste jeg meg tidvis med serien også. 
Serien er Cameron Crowes kjærlighetsbrev til musikken og er en evig referansefest til rockehistorien, og det liker jeg. 

Crowe kan være i overkant sentimental når rollefigurene blir hans talerør, men jeg er en sentimental type selv og lar meg rive med. 
Roadies er nemlig best når den er sentimental og romantisk, når musikken får være i fokus og vi får se hvor viktig musikk kan være for folk. 

Crowes tilstedeværelse kan imidlertid bli litt mye fordi han dikterer hva vi skal føle, istedenfor å la seerens empati for rollefigurene utvikle seg over tid, og gi oss en grunn til å bry oss. 

Men serien har en sjarmerende rarhet over seg som gjør at jeg liker den likevel. 
Og er du glad i rockehistorie, så kan Roadies, til tross for sine svakheter, være serien for deg. 

«Roadies» ser du i HBO Nordic. 
",0
"Chef's Table:France 

Netflix' populære kokkedokumentarserie behandler råvarene letthendt i sin tredje sesong. 

Da den da 28-årige David Gelb slo gjennom fra intet med 2011-dokumentarhitten Jiro Dreams Of Sushi, var det første gang det brede publikum fikk innsyn i livet, tankene og hverdagene til en av verdens aller beste kokker. 

Det er denne tankegangen Gelb fortsatte på Netflix-originalserien Chef's Table, der vi nå gjennom tolv episoder har kunnet reise verden rundt og møte dekorerte kjøkkensjefer. 
Alle med sine sterke ego, varierte bakgrunn og filosofier, akkompagnert av Richard Wagner og Gelbs ekstraordinære øye for å sensualisere signaturretter på svært appetittvekkende måte. 

Ved kløktig utvelgelse av hvilken chef man har møtt i hver episode har dette blitt en av de mest vellykkede matprogrammene de siste årene, ved siden av David Changs Mind of a Chef og Anthony Bourdains Parts Unknown. 

Nøkkelen for seriens suksess ligger i å finne mennesker med gode bakenforliggende historier. 
Dette er ikke en dokumentarserie bare om matlaging, men vel så mye om personligheter. 

Historiene som fortelles over drøye femti minutter må derfor nødvendigvis være sterke, og de beste episodene fra tidligere sesonger har hatt dramaturgisk sterke poenger. 
Grant Achatz, Magnus Nilsson, Gaggan Anand, Massimo Bottura og Ana Ros hadde alle rifter i historien som gjorde dem ekstra spennende å følge med på. 
Slik skapte Gelb øyeblikk av intimitet som også nådde folk som ikke var overvettes interessert hverken i gamle svenske konserveringsteknikker for rødbeter eller den japanske fiskeslakteteknikken ikejime. 

Snartur til Frankrike 

I tredje sesong av Chef's Table befinner vi oss utelukkende i Frankrike, som kan føles som en kompensasjon for det faktum at de har styrt unna landet så langt i programseriens historie. 
Frankrike er ikke bare viktig på grunn av dets status som kulinarisk episentrum, men vel like mye som opphavsland for Michelinstjernene. 
Og du og du, så mye prat det er om disse stjernene i denne sesongen. 

Gjennom fire episoder møter vi fire kjøkkensjefer som er viktige i det moderne franske kjøkken, men de er også de mest overfladiske vi har møtt så langt i serien. 

I større grad enn i de tidligere sesonger er det nå et uhyre fokus på hvilket ry de har hos Guide Michelin, og tidvis glir serien over fra å være dokumentar til rent reklamemateriale for restauranten og ryktet til denne matveilederen. 
Stedenes status hos konkurrenten S. 
Pellegrino World's 50 Best Restaurants nevnes aldri (en rivalisering som gjerne kunne fortjene en egen dokumentar), og hos halvparten av sesongens hovedrolleinnehavere spiller guiden førstefiolin. 

Tidlig knefall 

Det holder på å tryne fullstendig i første episode, der vi møter Alain Passard. 
Sekstiåringen er en av landets mest kjente kokker, men i stedet for å fortelle hvorfor, gir de ham heller nesten en time til å skryte av seg selv. 

For en interessert er det meget pussig at ingen nevner hans største kulinariske prestasjon - den saltsøte innertieren L'Arpège-egget - men kun viser et kjapt stillbilde av det uten videre forklaring. 

Derimot får vi her en umåtelig selvtilfreds type som skryter av at han skjønte noe som ingen andre skjønte da han la om restaurantprofilen fra fransk bistro til helvegetarisk kjøkken. 
Fallhøyden i historien ligger i hvorvidt han beholder sine tre stjerner i Michelinguiden eller ikke, og dét holder ikke som spenningsmoment for stort flere enn ham og de andre som jobber på L'Arpège. 

Personligheten utenfor kjøkkenet behandles meget slepphendt - familieforhold nevnes kun i forbifarten og man tilbys aldri det dypere dykket i psyken som ofte gjør matkunstnere på dette nivået så fascinerende. 

Bedre utover 

Morsommere blir det når man møter Alex Couillon. 
Ikke bare en fascinerende, sta type med interessant familie som har valgt å bosette seg på den forblåste øya Noirmoutier, men som også møter kulinarisk motstand fordi etternavnet hans betyr ""feiging"" på fransk. 
Både ham, restauranten La Marine og tankene hans fremstilles mye bedre enn i Passards tilfelle, og dette blir en av seriens beste episoder. 

Møtet med den kjederøykende Adéline Grattard og hennes fransk-kinesiske dimsum-kjøkken er også sympatisk. 
Noenlunde severdig er også episoden om Michel Troisgros, en del av arverekken til høyst ærverdige La Maison Troisgros, selv om den også holder på å kokes bort til å kun handle om rangering. 

Det er et kortfattet møte med Frankrike man møter i denne sesongen. 
Man kan spørre seg om hvorvidt det var noe vits i å ha en egen sesong tilegnet landet, både fordi den bare er fire episoder lang, og fordi de kokkene vi møter ikke representerer en god nok spennvidde i personlighet, oppførsel eller kulinarisk filosofi. 

Man kan spørre seg om hvorfor man ikke tok seg tid til å eksempelvis fortelle historien til kontroversielle Yannick Alleno eller Pierre Gagnaire - eller finne noen flere sterke kvinneskikkelser, hvis reiser i dette tradisjonelt sjåvinistiske miljøet alltid er spennende. 

Visuelt er Chef's Table like vakkert som tidligere. 
Dramatiske presentasjoner av signaturretter, knekkende egg i sakte film og glinsende skjæring av høyrygg runder av hver episode i en dokumentarserie som fortsatt er relevant, men der denne sesongen er en unnselig parentes 
",0
"Swedish Dicks S01 E01 - E04
Slappe greier. 

Det er mye å like med hovedingrediensene i Viaplays første originalserie, Swedish Dicks. 
Peter Stormare som rufsete privatdetektiv, Keanu Reeves på gjesterollelisten, gladvold, grov munnbruk, kul estetikk og en hang til absurd slapstick. 

En lovende miks for oss som har storkost oss med parodierende etterforskningshumor – fra Police Squad, via Sledge Hammer! til Brooklyn Nine-Nine. 

Dessverre er ikke Swedish Dicks i nærheten av å imponere i sine fire første episoder. 
Mye av skuespillet halter, for mange av vitsene er fra billigste IKEA-hylle og for ofte vet du hva som blir sagt før replikkene kommer. 

Et uforløst «odd couple» 

Ingmar (Peter Stormare) bruker seriens åpning på å sette premisset i en gebrokken og drygt forklarende voice over. 

Han er en tidligere Hollywood-stuntmann fra Sverige som nå prøver å få endene til å møtes som privatdetektiv. 
Han drikker øl på graven til bestevennen og skylder penger han ikke har. 
Med seg på detektivlaget får han etter hvert den svenske DJ'n Axel (Johan Glans). 
Og sammen tar de på seg enkle detektivoppdrag i Los Angeles. 

Det er et klassisk «odd couple» dette. 
Stormare spiller overdrevet tøffing med emosjonelle problem, Axel er en entusiastisk løs kanon som stort sett kløner det til. 

Selv om de begge er godt karikerte rollefigurer, mangler de både samspillet og manuset til å gjøre dette morsomt utover det helt opplagte. 

Det ligger også et uforløst potensial i detektivenes samhold som to svensktalende underdogs i USA, men så langt har ikke Swedish Dicks klart å benytte seg av kulturforskjellene utover noen billige IKEA-poeng. 

Det øvrige rollegalleriet består av brautende amerikanere som roper sin egen rollefunksjon med storbokstaver. 
Unektelig tydelig, men irriterende platt å se på. 

Slapp humor og manglende spenning 

Humor er selvfølgelig subjektivt, og jeg skal ikke påstå at det er umulig å storflire av Swedish Dicks, men komedien her er lite raffinert og uten skarpe kanter. 

Helt enkle urinvitser, tjukkasvitser, Nord-Korea-vitser og slapstick av sorten som ville havnet i papirkurven på innledende manusmøter hos Mannen med den nakne pistol-skribentene preger serien. 
Og hverken Stormare eller Glans viser fram den timingen og mimikken som klarer å løfte dette materialet til noe mer enn en friksjonsfri samlebåndskomikk. 

Det er også en svakhet at krimoppdragene ikke blir mer enn kulisser i bakgrunnen. 
Ingen av skurkene engasjerer, og ingen av plottene klarer å skape noe spenningsdriv i de knappe halvtimesepisodene. 

Swedish Dicks har sine kvaliteter. 
Estetisk treffer serien med en kul sjangerkoloritt som smaker 70-talls detektivkrim, og serien får etter hvert en lunhet som kommer av at Stormare og Glans utvikler buddycop-kjemien og får lagt noen menneskelige lag til de sjangerdistinkte rollefigurene sine. 

Jeg kommer nok til å gremmes over fortellerstemmen til Ingmar, et av parodigrepene som frustrerer mer enn det fungerer, men jeg har ikke gitt opp Swedish Dicks etter fire episoder. 

Det underliggende mysteriet, som inneholder Hollywood-hemmeligheter og Keanu Reeves sin rollefigur, er fremdeles en kule som serien har i kammeret. 
Johan Glans viser glimtvis at det komiske toppnivået hans er høyt, og Peter Stormare har talent for sår og svart humor. 
Men etter ca. halvspilt førstesesong, så har de svenske detektivene startet skuffende. 

Swedish Dicks har premiere på Viaplay 2. september med to episoder, med nye episoder hver fredag. 
",0
"Better Things S01 E01 - E03
Treffer meg rett i trivselssentralen. 

Fra Seinfeld til Louie - amerikanske komikere er ofte knallgode når de får lage TV-serie om egne problemer og utilstrekkeligheter. 

Knallgod er også Pamela Adlons (Louie, Bob's Burgers) nye serie Better Things, hvor hun har fått med seg komikerkollega Louis C.K. på å skrive dialogsterk og sår situasjonskomikk løst basert på Adlons eget liv. 

Jeg blir umiddelbart fenget av Adlons poengterte og relaterbare hverdagsbetraktninger. 
Better Things er en sånn nydelig liten komedieperle som bare treffer meg rett i trivselssentralen. 
Rik på kule referanser, fortalt med en lun og laidback tone og befolket av folk jeg digger å tilbringe tid med. 

Koker over på nydelig vis 

Pamela Adlon spiller Sam, en singel skuespiller med tre egenrådige døtre som er på ulike stadier i sin barne- og ungdomstid. 

Det er familiens frustrasjoner og gleder som er drivstoffet til handlingen. 
Ofte spilt ut som småubehagelige og troverdige scener som fungerer komisk hver for seg, og som i tillegg setter stemning og bygger poenger til episodens videre stoppested. 

Her er refrenget det intrikate maktspillet mellom en mor som vil være åpen og fornuftig og døtre som vil flytte grenser - i de kampene holder ingen tilbake noen slag, og Better Things får det stadig til å koke over på nydelig vis. 

Mye av humoren kommer fra replikkene, men Pamela Adlon får også sagt mye med annsikt og kropp. 
Hennes mimikk i alt fra gynekologstolen til protestselfier mot kjipe filmselskap gir attitude og sjarm til en rollefigur det er lett å bli glad i. 

Mer enn en kvinnelig utgave av Louie 

Skyggen til komiker Louis C.K. og hans signaturserie Louie er godt synlig over Better Things. 

Serien kommer ut av samarbeidet Louis C.K.s produksjonsselskap Pig Newton har med nettverket FX, og komikeren er selv med på både manus og pilotregi. 

Det er også flere likheter mellom de to lett selvbiografiske komiseriene. 
Pamela Adlon spiller i begge, og mye av den opprørske tonen, det slentrende tempoet og den hverdagslige betraktningshumoren overlapper. 

Men til tross for paralleller, så er det en helt annen stemning i Better Things. 

Familiedynamikken mellom mor og døtre er viet mye plass her, og gir nærhet til både rollefigurene og deres hverdagsliv. 
Her er de tre døtrene Max (Mikey Madison), Frankie (Hannah Alligood) og supersøte Duke (Olivia Edward) i veldig stor grad med på å gi serien varme og nerve. 

Her viser Better Things seg som en serie som uanstrengt går fra komedie til kvalitetsdrama. 
Jeg får av og til en smak av nydelige Transparent, en serie som også har et godt øye for uforutsigbare og intense sammenbrudd som suges opp av en ektefølt kjærlighet som tåler trøkkene. 

Gjesterollelisten er forøvrig interessant. 
Etter tre episoder har både David Duchovny og Constance Zimmer (House of Cards, UnReal) vært innom og levert korte opptredener. 

Ikke avgjørende for handlingen, men krydder som gir smak til seriens selvbiografiske element. 

Better Things har premiere på HBO Nordic fredag 9. september med nye episoder hver uke. 
",1
"Westworld S01 E01 - E04
Grublegod science fiction fra HBO. 

Westworld er en smart og visuelt lekker science fiction-serie som ser bakover mot westernsjangerens oppdagelsesmyter, for å vise oss hva som kan skje når kunstig intelligente roboter gjør kvantesprang i forståelsen av seg selv. 

Med den underliggende spenningen om ""hva kan gå galt?"" i en fornøyelsespark befolket av androider, klarer serieskaperne Jonathan Nolan og Lisa Joy å bygge en fullblods dramaserie med flere potente sidehistorier og et nydelig sammensatt rollegalleri. 

Ideen kommer fra en film av forfatter Michael Crichton, som utforsket et lignende scenario i velkjente Jurrasic Park. 

Men i Westworld snur ikke vitenskapen seg mot sine skapere i en spektakulær og actiondrevet kollaps – her utforskes temaet fra flere perspektiver og med nyanserte repetisjoner som gir nerve til androidenes eksistensielle utfordringer. 

Fornøyelsesparken slår sprekker 

Vi befinner oss i framtiden i en fornøyelsespark hvor rike mennesker kan leve som i ville vesten. 
Parken er befolket av bioteknologiske androider som imiterer mennesker så godt at de fungerer utmerket som både sex-, skyte- og samtalepartnere. 
Her er det kun robotene som kan dø, og gjestene kan fritt leve ut alle sine fantasier. 

Vi følger også livet bak kulissene. 
Hvor den geniale skaperen Dr. Robert Ford (Anthony Hopkins) og hans kollegaer jobber med å lappe sammen og reboote de skadde robotene, samtidig som de utvikler den kunstige intelligensen til nye nivåer. 

Definitiv en teknologisk lek som lett kan slå feil. 
Og vi har ikke hengt lenge i parken før vi ser at det profittorienterte gudeeksperimentet er i ferd med å slå sprekker. 

Bolsø Berdal gjør en knallkul banditt 

Skuespillet er nært og finstemt i Westworld. 
I hver sin ende av et stort og velskrudd rollegalleri imponerer både Anthony Hopkins som parkskaperen Dr. Robert Ford og Ed Harris som den kaldblodige og mystiske Gunslinger. 

Ingrid Bolsø Berdal bekler den kule outlaw-rollen Armistice. 
Hun har både tilstedeværelsen, timingen og actionegenskapene som gjør henne til en av seriens mest fengende bekjentskaper. 

Det er et par av rollene blant menneskene som jobber med parken som ikke treffer helt tonen fra starten av. 
Men inne i ville vesten skiftes det stort sett uanstrengt fint mellom westernklisjeer og androidenes voksende forvirring. 

Den visuelle stilen varierer mellom fargesterk og landskapsidyllisk inne i parken, og kjølig og stilisert når vi befinner oss bak kulissene. 
Alt med et detaljfokus som gjør at Westworld kommer til live i alt fra pistoler og klær til futuristiske kroppstøperier. 

Et virkningsfullt grep er det gamle trikset med å la de aller voldeligste situasjonene, som f.eks. en brutal skalpering, foregå etter at kameraet har svingt behersket bort fra det blodige motivet, og kun lar oss oppleve grusomhetene på lydsiden. 
Det funket for Tarantino i Reservoir Dogs (1992), og det funker i Westworld. 

Komponist Ramin Djawadi (Game of Thrones) sørger for en jevn strøm av dramatiske underlag og musikalske overganger. 
Men det er saloonpianoets nedstrippede versjoner av Soundgarden og Radiohead-perler som fester seg sterkest, og gir referanselag og stemning til seriens eksistensielle sårhet. 

Seig og detaljfokusert 

Det er måten Westworld setter i gang tanketannhjulene våre på som er seriens største drivkraft. 

Sentrale spørsmål om behov, frihet, skapertolkning og robotrettigheter spiller sammen med en fascinerende teknologivisjon som er så menneskelig at det blir vrient å distansere seg for oss som ser på. 

Androidene er konstruert med mulighet til å improvisere, men hvis de ikke blir påvirket av gjestene, så faller de inn i forhåndsbestemte handling- og dialogmønster. 
Og det er i repetisjonen av disse motivene at vi ser dryppene av endringene i robotenes selvbilde. 

Det er en seig og detaljfokusert fortellerstil, som kan være litt kjedelig til tider, men den gir rik innsikt i seriens versjon av kunstig intelligens, og ved hver repetisjon så blir vi belønnet med en ny puslespillbit. 

Etter fire episoder har vi ennå ikke sett mer enn antydninger til hvor historiens overhengende spenningsplott skal føre oss. 
Westworld bør i andre halvdel utvikle seg videre langs de linjene, hvis ikke kan serien bli sittende fast i sine egne sirkler. 

Og den tålmodige avdekkingen av de sentrale konfliktlinjene bygger forventninger som jeg håper innfris ved at seriens teknologifilosofiske brodd får en sentral rolle når de store hemmelighetene skal avsløres. 

De fire episodene som denne anmeldelsen er basert på er ikke de endelige versjonene fra HBO. 
Vi vil komme tilbake med anmeldelse av hele sesong 1 når vi har sett alle 10 episodene. 

Westworld har premiere på HBO Nordic 3. oktober. 
",1
"High Maintenance S01
HBO eksperimenterer med potnoveller. 

High Maintenance har vært en av de mest spennende og fineste webseriene de siste årene. 
En hverdagsvakker potdramedie i novelleform som har blitt lagt ut i korte episoder på strømmetjenesten Vimeo. 

Det er denne serien som nå har blitt plukket opp av HBO og utviklet til en første sesong i halvtimesformat. 

På sitt beste er High Maintenance et aldeles nydelig serieeksperiment som leverer kule, stemningsfulle og ektefølte små historier fra den potrøykende middelklassen i New York. 

Serien er godt innenfor indiesjangeren i stil og tone. 
Her er det duse og renskårne bilder av urbane motiver, og rikelig med kledelig lavmelt musikk. 
Og måten ektefølte situasjoner veves sammen, gir assosiasjoner til serier som Master of None og ferske Better Things. 

Men ikke alle episodene er like vellykkede. 
Det nye halvtimesformatet blir litt langdrygt i et par av historiene. 
Her mister serien framdrift og roter seg bort i seige tempo og noen lite givende formeksperimenter. 

Potselgeren som den røde tråden 

Konseptet i High Maintenance er veldig enkelt, og gir veldig stor frihet for serieskaperne (og ekteparet) Katja Blichfeld og Ben Sinclair. 

Historiene i hver episode er korte noveller om ulike mennesker, hvor det eneste de har felles, er at de alle har en tilknytning til en syklende potselger – The Guy, spilt av Sinclair. 

Det gjør at episodene og historiene vi fortelles varierer mye i både handling, stil og tone. 
Og selv om serien kan rettferdiggjøre stempelet som komedie med mange poengterte betraktninger og situasjoner, er dette vel så mye en dramaserie som undersøker og viser fram de mange ulike årsakene vi mennesker har til å søke potrusen i sin hverdag. 

Her er sykdomslidende og sørgende mennesker, her er gamle menn på morgenrave, tenåringsjenter med strenge foreldre, svingende ektepar og deprimerte bloggere med oppmerksomhetsbehov. 
Her blir ikke røykingen brukt som en gimmick for stonerkomikk, men følges som en naturlig del av deres hverdagsliv. 

Inne i disse historiene blir vi stadig mer kjent med vår syklende hovedperson, og jeg merker det er her jeg virkelig koser meg med serien. 

Disse øyeblikkene, hvor han flørter litt klossete med en kvinnelig venn eller blir sittende for å lære bort bøtterøyking til en sørgende og ensom kunde, er serieselskap fra øverste hylle. 

Ben Sinclair spiller The Guy med en lunhet og treffende ""mellowness"" som gjør figuren troverdig og lett å like. 
Seriens øvrige rollegalleri består stort sett av solide gjesteroller, med kjente fjes fra serier som Orange is The New Black og The Americans blant de beste. 

Noens neste favorittserie 

På sitt beste er dette smarte og glimrende fortalte korthistorier. 
De som har fulgt serien tidligere vil kjenne igjen både stemninger og får mange gledelige (og for meg et irriterende) gjensyn med gamle karakterer. 
Men High Maintenance er ujevn når strukturen utvides i seriens ferske halvtimesform. 

En del interessante ideer, som for eksempel å holde oss fanget i et hundeperspektiv som bare ser folk fra midjen og ned, kjøres for lenge og ender opp som en kjedelig formøvelse. 

Heller ikke alle historiene vi kommer over er like fengende. 
Serien er veldig nøye på å la karakterene overraske oss med sine små hemmeligheter, men det er ikke alle karakterene som rekker å bli noe mer enn flate representasjoner vi haster forbi. 

Men det skal sies. 
Hver eneste av de seks første episodene har sine fortreffelige øyeblikk. 
Scener som gjør meg glad og takknemlig for at jeg har opplevd dem. 

Så hvis du er glad i nytenkende tv og alternative fortellerformer, anbefales High Maintenance på det sterkeste. 
For selv om jeg synes et par av episodene ble ganske irriterende og langdryge, er nok dette garantert noens neste favorittserie. 

High Maintenance har premiere på HBO Nordic 17. september med ukentlige episoder. 
Alle de tidligere episodene fra webserien blir også tilgjengelige på HBO Nordic fra den datoen. 
Vi anbefaler at du starter med dem! 
",1
"Aber Bergen S01 E01 - E02
Noe så sjeldent som en munnrapp norsk advokatkrim. 

Etter kun å ha sett to episoder av Aber Bergen, merkes det at jeg gleder meg til neste episode. 

Her er det absolutt ting som irriterer meg. 
En del av replikkvekslingene er corny, det brukes nyhetsjournalister til å mate oss rollefigurtrekk med teskje og noen av situasjonene fra rettssalen river i fiksjonstroverdigheten. 

Men med friske innslag av humor og krim klarer regissør Ole Endresen (Kong Curling og Wendyeffekten) å skape en underholdningsfokusert advokatserie. 
Drivet i prosederingen er av den gode overdrevne sorten, og Erik Aber (Odd-Magnus Williamson) er en fengende og karismatisk frontfigur. 

En Aber i Bergen 

Erik Aber er den intelligente og veltalende stjerneadvokaten som med flamboyant presisjon kan snakke seg inn og ut av de fleste situasjoner. 

Og i starten av Aber Bergen er han i litt av en situasjon. 
I tung bakrus, for sent ute til rettssalen for å forsvare sin gode venn for en mordanklage og i Bergen. 

En by den arrogante Oslo-gutten tydelig ikke har helt håndlag med, men en by han bor i. 
For tiden på hotell, fordi han er separert fra, men fremdeles forelsket i, sin kone og forretningspartner Elea Bergen Wessel (Ellen Dorrit Petersen). 

Serien legger opp til et par overhengende mysterier som griper inn i både rettssalen og på privaten for våre to hovedpersoner, Aber og Bergen. 

I tillegg er episodespenningen bygd opp av en ""ukas sak"" som krever at advokatkontoret pønsker ut et knakende godt forsvar for klienter som har tilsynelatende umulige saker å kjempe. 

Denne balansen fungerer godt for seriens driv. 
Og gir også rom til å la de personlige relasjonene utvikle seg. 

Jeg liker godt at Bergens skitne finansverden spilles opp som en mystisk og mektig motstander. 
Aber Bergen er generelt flink til å bruke hjembyens særpreg og stemning, fra lokal musikk til sjangergode bypanoreringer. 
I så måte passer kanskje ikke Sivert Høyem perfekt som vignettartist (hans andre serievignett på ett år etter Okkupert i fjor), men bruken av Sleepwalking Man, sammen med A-lagets Funksjonshemmet, er med på å gi Aber Bergen en rikere klangbunn. 

Jeg skulle gjerne blitt litt mer engasjert i de mindre rettssakene firmaet fører. 
Serien skal ha ros for å ta opp aktuelle og viktige problemstillinger, som en mobilfilmet gruppevoldtekt og narkomanes rettssikkerhet i møte med helsevesenet. 
Men disse seansene brukes kun til å vise fram advokatenes fortreffelighet, og glir forbi litt for glatt til at brodden får festet seg. 

«Bergen legal» 

Mammon-skaper Gjermund Stenberg Eriksen har vært hovedmanusforfatter for Ole Endresens regi på Aber Bergen. 

De to har tidligere hatt suksess på hver sin kant innenfor ganske ulike stilarter, med henholdsvis alvorstung krimdramaserie og en rekke særegne filmkomedier. 
Begges ""hjemmebane"" er å finne igjen i de to første episodene, men inspirasjonen ligger nærmere det joviale og kjappe rettsdramaet fra USA enn den nordiske noirstilen. 

Selv om Bergen er noirmørk, de rike har skumle hemmeligheter og kontorflatene er blanke også i Aber Bergen, så er dette en verden befolket av kvikke replikker, figurbyggende gimmicker og en lunhet mellom karakterene som legger seg nærmere Boston Legal enn Mammon. 

Det er også et lite vink til Shatner/Spader-kjemien i avslutningen på episode to, hvor den stemningsskapende ""vel blåst partner""-drinken nytes foran kontorutsikten. 

Odd-Magnus Williamson er et spenstig og treffende valg som hovedrollen Erik Aber - han har mer enn nok tilstedeværelse og naturlig sjarm til å lede denne serien, og behersker i tillegg den komiske kraften som sørger for at mye av seriens lett rebelske attitude fungerer. 

Også Ellen Dorrit Petersen treffer tonen i sin framførelse av den beherskede, kontorsmarte og egenrådige advokatsjefen Elea Bergen Wessel, som lar rausheten skinne gjennom når det trengs. 

Som helhet svinger likevel ikke kontorfellesskapet helt som det bør etter to episoder. 
Gode advokatserier henter mye av sitt gode selskap og kreative driv gjennom å utnytte et velkomponert rollegalleri - her har Aber Bergen en vei å gå. 
Kollega Diana Drange (Line Verndal) håper jeg å se mer av, og den blinde advokaten Magnus Bratseth (Torgny Gerhard Aanderaa) må få gjøre mer enn å være tett på seriens billigste morsomheter. 
For her ligger det potensiale til bedre samspill på kontoret. 

Jeg har ikke tilbrakt mye tid i selskap med det norske rettssystem, så jeg skal ikke mene så alt for mye mye om hvordan serien treffer med miljøskildringene på advokatkontoret. 
Men jeg har sett min andel advokatdrama på TV, og i den sjangeren viser Aber Bergen lovende takter etter to episoder. 

Aber Bergen har premiere på TV3 torsdag 22. september kl 21:55, og blir tilgjengelig på Viaplay. 
",1
"Luke Cage S01 E01 – 07
Mer gangster- enn superheltserie. 

Marvels samarbeid med Netflix ruller og går, og nå er vi kommet til den tredje av seks superheltserier som er på vei. 

Mike Colter gjorde en god figur som den hardtslående bartenderen Luke Cage i fjorårets Jessica Jones. 
Når har han altså tittelrollen serien som forteller om hvordan Cage går fra motvillig supermenneske til stolt beskytter av menneskene i New Yorks Harlem. 

Luke Cage er en seig serie med sterke film noir-elementer som gjør den visuelt interessant å se på. 
Og selv om historien utfolder seg i et sakte tempo, er det spennende å følge utviklingen. 

Fra Hell’s Kitchen til Harlem 

Det lønner seg å ha sett både Jessica Jones og begge sesongene av Daredevil før du ser Luke Cage. 
Serien står på egne ben, men det kommer små referanser til de to foregående seriene underveis. 

Vi plukker opp tråden en stund etter handlingen i Jessica Jones, og Luke har flyttet fra Hell’s Kitchen til Harlem der han prøver å komme seg på beina. 

Han jobber som ryddegutt hos den lokale barbereren Pop, spilt av Frankie Faison (The Wire, Banshee), på dagen. 
På natta tar han oppvasken på klubben Harlem’s Paradise, som eies av gangsteren Cornell «Cottonmouth» Stokes. 

Luke holder en lav profil og vil helst bare leve livet sitt i fred, uten at noen får vite om hans enorme styrke og skuddsikre hud. 
Men når noen lokale tenåringsgutter ender opp drept, blir han etter hvert overbevist om at han må bruke evnene sine til å hjelpe menneskene i Harlem. 

Den motvillige helten 

Tempoet i Luke Cage er sakte. 
Serieskaperne bruker god tid på å sette oss inn i hvem de forskjellige rollefigurene er, og hvorfor de har blitt som de har blitt. 

Serien handler mye om hva som gjør Luke til helt, hvorfor han ikke ønsker å være en og hva som gjør at han tar valget om å bli en. 

Den motvillige helten er et tema som stadig dukker opp i Marvels superheltfortellinger, og det kunne fort ha blitt kjedelig å se denne historien nok en gang. 

Heldigvis er Luke Cage en interessant nok rollefigur til at det likevel blir spennende å følge utviklingen. 
Mike Colter er fortsatt god som den stødige og noe mystiske Luke, og i tilbakeblikkene der vi får servert historien om hvordan Cage fikk kreftene sine får han vist sin rekkevidde som skuespiller. 

Mike Colters kvinnelige motstykke i serien er ikke Krysten Ritters Jessica Jones. 
Hun dukker ikke opp i løpet av de syv første episodene. 
Men det er ingen mangel på tøffe damer i serien av den grunn. 

Simone Missick spiller politietterforskeren Misty Knight, en skikkelig tøff dame som ikke lar seg pelle på nesa. 
Og Missick gir Misty både autoriteten og ballene til å virke troverdig når hun hamler opp med de tøffe gutta i Harlem. 

Et fint skurkegalleri 

En superheltserie er ingenting uten en god skurk, og Mahershala Ali fungerer godt som den brutale Cottonmouth, som ikke skyr noen midler for å få den respekten han mener han fortjener som gangsterkongen av Harlem. 

Cottonmouths kusine, politikeren Mariah Stokes (Alfree Woddard), har redelige hensikter med de skitne pengene fra familiebedriften, men er iskald når det kommer til hva som kan ofres for å oppnå målet. 

De to er som hver sin side av samme mynt, og til sammen gir de oss noe av dualiteten vi så i Vincent D’Onofrios enestående Wilson Fisk i Daredevil. 

Jeg er også veldig fascinert av Cottonmouts høyrehånd Shades, som Theo Rossi spiller med en herlig sleip kulhet. 

I Jessica Jones leflet Netflix med temaer fra film noir-sjangeren i den velkjente alkoholiserte detektiven. 
Med Luke Cage bruker de sjangerens audiovisuelle grep for å sette stemningen. 

Leken med lys og mørke, som silhuetter i motlys, skarpe skygger, mørke rom med konkrete lyskilder, som for eksempel den dunkle nattklubben badet i rødt lys, er tydelige film noir-grep. 

Jazzmusikk akkompagnerer det hele, og musikalske opptredener i Cottonmouth sin klubb brukes også som lydspor til seriens mer brutale scener. 

Stilen, som passer godt til det seige fortellertempoet i serien, er mest utpreget i starten, men tones noe ned halvveis ut i sesongen. 

Gangsterserien Luke Cage 

Til nå har Hell’s Kitchen vært arena for Netflix sitt Marvel-univers. 
Når Harlem nå har tatt over får bydelen også sette sitt preg på serien i mye større grad enn Hell’s Kitchen har gjort til nå. 

Harlem er den andre hovedrollen i Luke Cage. 
Bydelens historie og svarte amerikaneres kulturhistorie setter ikke bare sitt preg på settingen, men også på handlingen i serien. 

Gjennom Mariah Stokes arbeid for bydelen, får vi en historieleksjon om Harlemrenessansen, mens Cottonmouth tar oss med til den mindre hyggelige siden av Harlem. 

Hvordan livet til menneskene i bydelen påvirkes av de kriminelle gjengene som driver med dop- og våpenhandel er en viktig del av historien, og dette bidrar til at Luke Cage føles mer som en gangsterserie, enn en superheltserie. 

Det er ikke er en dum idé i en mediehverdag som flyter over av flyvende helter og superskurker på ville veier. 

Kuleregnet preller fortsatt av Luke Cage når han knuser seg gjennom bygninger for å ta ut fienden, og serien har sin dose heftig superheltaction som er særdeles underholdende å se på. 

Nå blir det spennende å se om serien holder på denne stemningen i sesongens andre halvdel. 
Vi aner at det er en større hai enn Cottonmouth som trekker i trådene, og det blir interessant å se hvilken retning serien tar når denne personen avsløres. 
",1
"Saknad S01
Uengasjerende krim fra det svenske bibelbeltet. 

Det er lite som fenger i Colin Nutleys (Änglagård, Under solen) krimdramaserie Saknad. 

Her brukes basisingredienser fra den nordiske krimoppskriften med lukkede religiøse miljø, et hemmelighetsfullt lokalsamfunn og en tilreisende etterforsker. 

Dessverre er hverken krimmysteriet eller relasjonsdramatikken noe mer enn vasne variasjoner over problemer og ondskap som har blitt behandlet bedre før. 

De beste seriene innen nordisk noir har brukt sjangerens tone, tema, motiver og fargepalett som et fundament for å lage uhyggelige samfunnsskildringer og fortelle magekriblende drapsgåter. 

Saknad bruker sjangeren som en krykke, og har ikke oppnådd mer enn å kjede meg med uengasjerende miljøskildringer og en tam drapsgåte når den halter seg over målstreken etter fire episoder. 

Skjønner tidlig hvor vi skal 

Storbyetterforskeren Maja Silver (Helena Bergström) vender tilbake til sin hjemplass, et tettsted i det svenske bibelbeltet, for å forsøke å gjenoppta kontakten med sin datter. 

Da hun ankommer hjembyen blir hun gjennom en serie plottpraktiske tilfeldigheter plassert midt i en drapsetterforskning. 
Her må hun balansere det kompliserte forholdet til sin datter, kjempe mot en gammel rival på arbeidsplassen, lære opp en ung og godlynt partner, snakke ut med en tidligere elsker og pirke hull i fasaden på det lokale frikirkemiljøet som kan skjule både mord og kidnappinger. 

Ja, når du dytter alt dette inn på fire ganger 45 minutter, så blir det ikke tid til så mye mer enn å gjennomføre scenene. 
Det gjøres med kunstig enkel dialog, opplagte konfliktlinjer og et knippe frustrasjonsutbrudd som skal markere med all tydelighet hvor følelsesladd alt dette er for den hjemvendte etterforsker. 

En utvannet noir 

Helena Bergström har karisma nok som skuespiller til at hun skaper øyeblikk av godt selskap. 
Men hverken manus eller det øvrige rollegalleriet gir Bergström nok å jobbe med til at hun kommer seg ut av den konvensjonelle etterforskerfasaden. 
Serien klarer ikke å gi hverken stemning, dybde eller interessante skildringer av den lille svenske småbyen med alle hemmelighetene. 

Majas konflikt med sin gamle rival er spesielt skuffende. 
To skuespillere som Helena Bergström og Anna Bjelkerud burde fått mer å spille på i sin tungvekterkamp som byens to sterke kvinnelige ledere – i stedet blir det en halvkvedet krangel som bruker store bokstaver på å si veldig lite. 

Johan Widerberg er en skuespiller som bringer intensitet og tilstedeværelse til den ekle pastor Stein. 
Men rollen er så flatt skrevet og dialogen så karikert, at selv seriens mest motbydelige aldri blir mer enn en pappfigur. 

Å gå etter lukkede religiøse miljø er en velbrukt motiv i skandinavisk krimdramatradisjon, senest i danske Flaskepost fra P og svenske Modus, men her henter bare Colin Nutley fram klisjeene for å skape et lag av uhygge og ulmende taushet i lokalsamfunnet. 

Det finnes troverdig mørke i slike miljøer, men ondskapen som avsløres i serien er for tafatt i sin mystikk og forklaring til at den fester seg. 
Her låner Saknad stemninger og motiver fra 90-tallsthrillere som Seven og Nattsvermeren, men det tilsynelatende groteske og forvrengte smøres for tjukt på og blir til overdrevne kulisser for en skuffende enkel løsning. 

Den populære nordiske noir-sjangeren har ikke blitt beriket av nyskapende eller veldig fengende storserier det siste året – det begynner å bli en stund siden kunstneriske suksesser som Forbrytelsen og Broen ga Skandinavia en egen serieidentitet. 

Og når Saknad rusler bort til sjangersamlebåndet og plukker med seg grått dagslys, kamerakjøringer over skoglandskap, overengasjerte etterforskere og mørke familiehemmeligheter så er det et tydelig tegn på at sjangeren er i ferd med å bli både utvannet og statisk i formen. 

Saknad har premiere 1. januar på C More og TV 2 Sumo. 
",0
"Sherlock S04 E01
Det er godt å ha Sherlock tilbake, men sesongåpningen overbeviser ikke hundre prosent. 

Endelig er Benedict Cumberbatch og Martin Freeman tilbake i rollene som Sherlock Holmes og John Watson. 
Bortsett fra en liten julespesial i fjor har det gått tre år siden verdens cumberbitcher har fått Sherlock-avhengigheten sin tilfredsstilt, men nå er altså sesong fire her. 

Den en time og tjueåtte minutter lange sesongåpningen «The Six Thatchers», gir oss umiddelbart en god dose Sherlock på sitt mest sherlockske, og det er herlig. 

Likevel lar jeg meg ikke fullstendig rive med av sesongåpningen. 
Episoden haster seg gjennom fortellingen for å komme til sluttpoenget, og mangler et virkelig godt mysterium seeren kan være med å fundere over. 

Sherlock i sitt ess 

Er Moriarty levende, eller har han simpelthen planlagt hvordan han kan plage Sherlock fra grava? 
Det var det store spørsmålet da sesong tre gjorde seg ferdig for tre år siden. 

I sesong fire ser det ut til at Sherlock har gått for sistnevnte forklaring, og nå venter han bare på at Moriartys lumske planer skal tre i kraft. 

Mens han venter på at komplottet til sin store nemesis skal utfolde seg fortsetter han å løse mysterier i rekordfart. 
En rekke saker kastes mot oss på TV-skjermen, men de er løst omtrent før de er begynt, med Sherlock som leverer den ene brilliante forklaringen etter den andre. 

Det er en fryd å se Sherlock i sitt ess, og det er godt å se at den lekne og ertne dynamikken mellom John og Sherlock er tilbake. 
Men selv om det er artig, er det også hektisk. 
Jeg blir derfor glad når episoden endelig roer ned og det dukker opp et mysterium det ser ut til at vi skal få være med å løse. 

En rikmannssønn, som egentlig skulle ha vært i Tibet, blir funnet forbrent i en bil. 
Hva har skjedd? 
Det er spennende, men heller ikke her skal vi få være med. 
Sherlock løser på ny det hele i løpet av et par minutter, men så dukker det opp et element som får ham til å stusse. 
Er det Moriarty som er på ferde? 

Rykker tilbake til start 

Herfra og ut endres den lekne tonen i episoden til å bli en thriller i ekte spionfilmstil, og vi blir med på en spennende tur verden rundt. 

Jeg koser meg en liten stund, men også her er tempoet skyhøyt, og vi haster gjennom fortellingen for å nå serieskapernes vendepunkt mot slutten. 
Når klimakset kommer er det i en scene som åpenbart skal ha emosjonell slagkraft, men jeg føler ingenting. 

Serieskapere Mark Gatiss og Steven Moffat har hatt det så travelt med å lede oss opp mot episodens avgjørende punkt at scenen mister sin potens, og det hele kjennes som en forhastet avslutning på et mysterium som kunne ha vært virkelig interessant. 

Uten å si noe om hva som skjer virker som om Mark Gatiss og Steven Moffat har bestemt seg for å nullstille serien. 
Istedenfor å ta den til neste nivå, rykker vi tilbake til start til det som fungerte da serien begynte. 

Det føles som en altfor lettvint løsning på karakterutviklingen til en av seriens mest spennende rollefigurer. 

Mangler et godt mysterium 

Åpningen på den fjerde sesongen av Sherlock er absolutt underholdende. 
Jeg koste meg i store deler av episoden, men jeg sitter likevel igjen med en rar bismak i munnen. 

Jeg har inntrykk av at Mark Gatiss og Steven Moffat forsøker å gi fansen det de vil ha, mer Cumberbatch og Freeman i monitor, men i stedet ender de opp med å gå på akkord med hva serien egentlig handler om. 

Selv om vi elsker seien aller mest når Sherlock er på sitt mest arrogante og når vennskapet mellom ham og John er i fokus, så er serien avhengig av én ting – et godt mysterium seeren kan være med å løse. 
Det mangler den første episoden i sesong fire. 

Heldigvis er to nye episoder på vei, og jeg har fortsatt tro på at spenningen vil sitte i resten av sesongen. 

«Sherlock» ser du i Netflix. 
Nye episoder hver mandag. 
",1
"Den onde greven S01 E01 – E04
Et merkelig og underholdende eventyr for deg som elsker alt som er sprøtt og rart. 

Den onde greven er et fargesprakende og dystert, sært og morsomt eventyr om en ond greve som vil drepe tre barn. 
Ganske forstyrrende, men også fornøyelig og underholdende. 

Netflix sin nye originalserie er basert på romanserien A Series of Unfortunate Events, skrevet av Daniel Handler, og er en fortelling som beveger seg i det nygotiske landskapet, men med en humoristisk vri. 

Her er det flust av mørke hemmeligheter, onde makter, galskap og død – men også en god dose hjertevarme og tørrvittige kommentarer. 

Serien er et overflødighetshorn av alt som er sprøtt og rart. 
Til tider fungerer det optimalt, andre ganger blir det litt for mye av det gode. 

Baudelaire-barnas tragedie 

Den onde greven forteller den tragiske historien om Baudelaire-barna Klaus, Violet og babyen Sunny, som mister foreldrene sine i en tragisk brann som etterlot hjemmet deres i ruiner. 

Når jakten etter en verge for de foreldreløse ungene, og den onde Count Olaf (Neil Patrick Harris) lurer seg til å bli barnas formynder, starter det som skal bli en serie uheldige hendelser for de stakkars Baudelaire-barna. 

Dette er en fortelling der barna alltid er smartest, mens de voksne stadig blir lurt av Olafs skitne triks. 
Men det er også en fortelling om håp og ståpåvilje, for barna gir aldri opp. 

Overdådig scenografi og herlige metagrep 

Seriens univers er satt i en steampunk-aktig verden med rare oppfinnelser og merkelige innretninger rundt hver eneste sving. 
Handlingen utspiller seg i bisarre omgivelser, som gjenspeiler egenskaper ved menneskene barna møter på sin vei. 

De storslagne settene er proppfulle av spennende detaljer, og serien har flere herlige godbiter for øyet. 
Jeg koste meg i det falleferdige og skitne huset til Count Olaf, og den ekstravagante og spennende villaen til den eksentriske reptilforskeren, og barnas slektning, Monty. 

Den overdådige scenografien står i stil med seriens surrealistiske handling og fortellerstil, som smører tykt på med metagrep for å skildre det som skjer. 

Den fiktive forfatteren av Den onde greven, Lemony Snicket, som spilles av Patrick Warburton, bryter den fjerde veggen og beskriver det som skjer på skjermen. 
Warburton kan for eksempel komme vandrende inn i en scene og stanse den, for å advare oss om at det som nå skal skje er veldig forferdelig. 

Jeg elsker Warburtons trøtte fjes og monotone stemme, og koser meg med de små bruddene. 
De bringer ofte humor inn i de mer mørkere scenene. 

Tidenes kuleste baby 

For Den onde greven er ganske mørk, selv om den også er morsom. 
Serien klarer stort sett å balansere det dystre med det vittige, men legger aldri skjul på at Count Olaf virkelig er ond, og at det virkelig er synd på de tre Baudelaire-barna. 

Neil Patrick Harris er flink til å la mørket skinne gjennom humoren, og spiller veldig godt, selv om jeg personlig likte Jim Carrey enda bedre i rollen i filmatiseringen Lemony Snickets 
En serie uheldige hendelser fra 2004. 

De tre barna er på sin side helt fabelaktige. 
Jeg liker spesielt Louis Hynes i rollen som den fornuftige Klaus, og jeg tror knapt det finnes noen kulere baby enn Presley Smith, selv om hun har fått en real dose CGI-hjelp til de mest utrolige scenene. 

Malina Weissman og Hynes får til en fin søster-bror-dynamikk, og jeg trives godt i deres selskap på TV-skjermen. 

En av seriens morsomste, men også mest irriterende rollefigurer, er den ekstremt lettlurte bankmannen Mr. Poe, spilt av K. Todd Freeman. 
Han har ansvaret for å finne en fornuftig verge til barna, men går gang etter gang på Count Olafs mange knep. 

Freeman er artig i rollen, men etter fire episoder ble Mr. Poes dumhet for mye for meg, og jeg begynte å ergre meg istedenfor å le. 

Passer ikke til seriefråtsing 

Netflix-modellen der alle episode slippes på én gang, har gjort strømmetjenesten kjent som den store binge-leverandøren. 
Den onde greven passer derimot ikke til å konsumeres i et jafs. 

Romanseriens forfatter Daniel Handler, har også skrevet manuset for serien, og holder seg tro mot sine egne bøker. 
Han tar seg god tid til fortellingen, og bruker to episoder på hver bok i serien. 
Fordi det vies såpass mye tid til hver bok, blir Den onde greven rett og slett litt for mye å gape over når det gjelder seriefråtsing. 

Jeg liker humoren og metagrepene i serien, men etter et par episoder blir jeg lei av hvor ekstremt dumme og blinde de voksne i fortellingen er. 
En dose på to episoder av gangen vil nok derimot være perfekt. 

I tillegg til de mange uheldige hendelsene barna blir utsatt for er det også et større mysterium som lurer i bakgrunnen, noe som gir serien et ekstra og spennende lag. 

Den onde greven er en serie full av uheldige hendelser, elendighet og lidelse og kan bli så ubehagelige at du rett og slett ikke bør se på. 
Det bedyrer i hvert fall serien selv. 

«Look away, look away» synger Neil Patrick Harris illevarslende i seriens vignett, mens Patrick Warburton starter hver episode med å innstendig be seeren om å skru av. 

Det er ingen tvil om at jeg kan konstatere at det bare er å se bort fra disse advarslene. 
Selv om episodene nok bør porsjoneres ut i passe doser, så er dette en god serie for deg som elsker det sære og rare, og som alltid er på jakt etter mer eventyr på TV-skjermen 
",1
"Taboo S01 E01 – E02
Lar Tom Hardy være Tom Hardy. 

Taboo er en serie som inneholder veldig mye jeg setter veldig stor pris på. 

Det er et historisk spenningsdrama som maler et mørkt, skittent og brutalt bilde av 1800-tallets London. 
Replikkvekslingene er lange og velskrevne, og fungerer utmerket for å drive spenningen videre. 
Og for oss som elsker en god konspirasjon med lange tentakler, så er kombinasjonen hjemvendt eventyrer, et korrupt East India Company og storbyens underverden en ganske så perfekt gryte. 

Miljøskildringene setter en distinkt smak. 
Vi tilbringer mye tid i skitne bakgater hvor pissoarene er åpne og alle ser ut som de er troende til å sette kniven i deg for en shilling. 

Legg til en tøff Tom Hardy, en slu Jonathan Pryce samt noen overnaturlige overtoner med afrikanske røtter så har jeg en serie som virkelig treffer smaksløkene mine. 

Det er likevel et par elementer som framstår uforløst i starten av denne miniserien. 
Og det blinker noen varsellamper som signaliserer at dette kan bli drygt pompøst i mystikken, og Tom Hardy kan bli noe pretensiøs i stilen utover i serien. 

En glimrende skurk 

Den antatt avdøde eventyreren James Delaney (Tom Hardy) dukker opp i London i 1814 i det hans far skal gravlegges. 

Det er en tilbakekomst som forpurrer mange planer. 
James Delaneys farsarv er noe både svigerbror og ikke minst det hensynsløse handelsimperiet East India Company er meget interessert i å skaffe seg. 

Men James, som har førstehånds kjennskap til handelskompaniets grusomheter, og som har skaffet seg mye visdom og livserfaring på sine reiser i Afrika, vil ikke gi fra seg den verdifulle arven. 
Dermed settes et konspirasjonsfylt spill i gang som involverer både kongen, krigen mot USA og en rekke av Londons mer lyssky elementer. 

Som skurk er det gigantiske East India Company en herlig brikke på brettet. 
De er mektige nok til at hemmeligheter og skiftende allianser kan sprette ut av både smug og ballsaler når en minst venter det, og kompaniets styrerom er befolket av herlig motbydelige typer som gjør kampene passe utspekulert. 

Jonathan Pryce (Game of Thrones) i rollen som Sir Stuart Strange (For et navn!), kompaniets mektige leder, sitter som et skudd. 
Pryce har pondusen og sluheten til å innta superskurkrollen med både uttrykksfull mimikk og undertrykt stormannsgalskap. 

Tom Hardy har gitt seg selv tillatelse til å være fullstendig Tom Hardy i sin hovedrolle. 
For noen vil det nok bli i overkant mye av den knurrende og intense stilen han legger seg på. 
Han får rikelig med skjermtid alene foran kamera. 
Men Hardy er en av få skuespillere som har tilstedeværelse og karisma nok til å gjøre godt serieselskap av sitt eget sammenbitte ansikt. 

Det er ikke alle rollene som sitter like umiddelbart i dette universet. 
Den opplagt usympatiske svigerbror Thorne Geary (Jefferson Hall) får lite annet enn overtydelige replikker å spille på i starten. 

Spent på tittelens betydning 

Selv om James Delaney er mannen vi heier på innledningsvis, er dette en serie blottet for helter og gjennomført gode individer, og det vies en del tid til hvordan mennesker forholder seg til sine egne synder og selvbilder. 

Britannias rolle i slavehandel spennes opp som et sår som ingen vil forholde seg ærlig til, men som blør kraftig under hvitskjorten. 
Her har også vår hovedrollefigur gjort forferdelige ting, og Delaney har tatt med seg både personlige demoner, og en hang til magiske ritualer fra sine reiser i Afrika. 

Det blir spennende å se om slavehandelen og motivasjonen bak det britiske imperiets voldsomme vekstbehov kun blir drivstoff til dramatikk, eller om Taboo klarer å problematisere forholdet mellom storkapital, internasjonal handel, makt og slaveri på en måte som løfter og aktualiserer disse temaene. 

Estetisk har jeg stor sans for den mørke og jordskitne estetikken. 
Det glipper i et par av kostymene, men stort sett er både kulisser og bekledning med på å gi Taboo en stemning av røff eleganse som kler den øvrige tonen. 

I møte med mystikken og det overnaturlige havner vi av og til farlig nært Harry Potter-filmene i uttrykket, med sammenbitt hvesing og dirrende lydspor. 
Ikke at det er noe galt med filmuniverset rundt den unge trollmannen, men Taboo har lagt opp til å bli et mørkere eventyr. 

Etter to episoder lurer jeg på om vi allerede har fått vite årsaken til seriens tittel, i så fall er det ikke et tabu av det mest oppsiktsvekkende slaget. 
Men det kan og bør være mer i vente her. 
Og hvis far og sønn Hardy, sammen med medskaper Steven Knight (Peaky Blinders), klarer å samle flere av handlingstrådene inn under tittelens flertydige saftighet, kan det dette bli både smart, styggvakkert og veldig spennende. 

Jeg er hekta etter de to første episodene, men det er mange serier som har skuslet bort et godt utgangspunkt. 
Derfor kommer vi tilbake med en anmeldelse av hele sesongen når vi har sett alt. 

Taboo har premiere på HBO Nordic lørdag 7. januar. 
",1
"Homeland S06 – Sesongpremiere
Spenner opp New Yorks terrorhistorie. 

Homeland har skaffet seg en hjemmebane med stor emosjonell pondus når de flytter terrortrusselen til New York i sin sjette sesong. 

Allerede i første episode blir byens mange terrorlidelser skissert opp, og vi ser antydninger til symboltung dramatikk med tilhørende patosfylt dialog. 

Det virker som serieskaperne har tenkt å spille veldig tungt på New Yorks unike posisjon i moderne terrorhistorie - det kan bli litt kleint, men det store eplet har så mye å by på at det kan likevel bli en flott kulisse - hvis de lar noe av byens særpreg gi smak til serien. 

Aktuell med ny president 

Det meste er som før når vi vender tilbake til Homelands fiksjonsunivers. 

Kameraet bruker mye tid på Carries (Claire Danes) ansikt, og stilen er fremdeles sober, gråtonet og realistisk med hyppige skifter mellom ulike handlingstråder. 

Vår hovedperson har igjen flyttet på seg, igjen skiftet jobb og igjen startet på nytt – og så kommer gamle kjente og banker på døren. 

Vi skal holde det spoilerfritt her, men temaene som utforskes denne gang er radikalisering av amerikansk ungdom, hva krigen mot terror gjør med soldater og deres nærmeste og hvordan USA behandler kritiske røster i eget land. 

Den mest interessante tråden handler om hva en nyvalgt president med sterke personlige holdninger om utenrikspolitikk kan gjøre med USAs reelle politikk. 
Det er en tråd som binder sammen spennende problemstillinger rundt styresett og utøvende makt med en dagsaktuell situasjon – det er en potent kombinasjon som jeg gleder meg til å følge utover sesongen. 

Det kan forresten se ut til at manusforfatterne hadde sett for seg et annet utfall av USAs presidentvalg da de planla sin premiere opp mot innsettelsen av den 45. presidenten. 
I Homeland-land har i hvert fall USA fått kvinnelige president (Elizabeth Marvel). 

Gjentar seg selv for fansen 

Jeg klarer ikke å la være og tenke på de for mange sesongene med 24 når Homeland ruller ut en ny runde. 

Der Homeland kjentes frisk, utforskende og tidvis glimrende karakterdrevet i sin første (og til dels andre) sesong, har serien utviklet seg til å bli en tradisjonell spenningsserie som følger en oppskrift av plottfinter, tydelige spenningstopper og et knippe ganske så ferdigutviklede karakterer som stadig må redde verden fra terror. 
Jeg merker rett og slett at det begynner å bli vanskelig å skille de tre siste Homeland-sesongene fra hverandre - jeg hadde den samme utfordringen med terrordøgnene til Jack Bauer. 

Homeland er en serie som er tilfreds med å gi fansen det de likte forrige gang. 
Og det er lov det. 
Jeg er personlig såpass glad i Saul (Mandy Patinkin) og CIA-konspirasjoner at jeg stiller med frossenpizzaen, klar for en ny runde. 

Men det er også kjedelig å ikke forvente mer av en serie. 
Og jeg frykter at det som er av lovende aktualitet og spennende tematikk i sesongpremieren vil bli ofret på bålet for å gi drivstoff til nok en runde etterretningsjakt med minst ett stort bedrag som vil ende opp med ""katastrofe avverget"" og poengseier med bismak til USA. 

Men nå har jeg kun sett første episode da. 

Homeland sesong 6 har premiere på mandag 16. januar kl. 22.30 på TV 2 Zebra og TV 2 Sumo. 
",1
"Riverdale S01 – Sesongpremiere
Herlig High School-spenning. 

Riverdale starter meget lovende som en herlig spennende High School-serie med trekantdrama, et mordmysterie og massevis av klassiske problemstillinger fra en fartsfylt og hemmelighetsfull tenåringsgjeng. 

Det er mye som er kjent og kjært i dette universet. 
Handlingen er basert på den kjernesunne tegneserien Archie, og dette er en serie som kommer fra samme kanal (The CW Network) som har gitt oss The Vampire Diaries, Arrow, Jane the Virgin og The 100. 

Men Riverdale klarer å bruke sitt velkjente utgangspunkt, og sin lettbente underholdningsstil, til å skape en åpen verden hvor stemninger, karakterer og konflikter skaper et tettpakket og fengende driv. 

Supereffektiv spenningsbygger 

Det tar ikke mer enn 15 minutter, så er flere av de store konfliktlinjene i serien etablert med kjærlighetsintriger, glimt av sommerens mørke hemmeligheter og foreldre som desperat prøver å styre sine barn unna feilene de selv har gjort. 

Riverdale har et rikt persongalleri som virker veldig godt egnet til å ta oss med inn på en oppdagelsesferd av denne klassiske, men hemmelighetsfulle amerikanske småbyen. 
Her har Twin Peaks vært en tydelig inspirasjon i måten det mørke og det idylliske duellerer i flere av ungdommene, og alt fra outsidere, via flinkiser, til skolens kuleste står i tur for å bryte med publikums tradisjonelle forventninger. 

Archie Andrews (K.J. Apa) er en kvikk og kjekk amerikansk forstadsungdom som framstår tilsynelatende irriterende perfekt. 
God i fotball, flink til å klimpre ut sitt indre sjeleliv på kassegitar og beundret av flere. 

Men fasaden har sprekker, og under det sympatiske, ligger det nok karakterbrister og karisma til at rødtoppen kan fungere godt som hovedperson i et relaterbart rollegalleri. 

Den mest fengende rollefiguren i sesongåpningen er likevel Victoria (Camila Mendes), som kommer flyttende fra New York. 
Hun er en kompleks og ubestemmelig karakter som kan rasere skolehierarkiet og som lar oss se lokalsamfunnet gjennom en nykommers nysgjerrige blikk. 

Klarer å skape stemning og egenart 

Det er ganske så opptråkkede stier Riverdale beveger seg på. 
Både gjennom sin egen tegneseriebakgrunn, og som nytt tilskudd til den ganske så fyldige småbymysteriesjangeren. 
Men Riverdale har egenart. 

Lysarbeidet er lekkert og gir serien en sløy og neondus skumringsstemning som forsterker følelsen av at det alltid er en mulighet for at ""hva som helst kan skje denne natten"". 

Og måten serien klarer å utvikle, leke med og modernisere flere godbiter fra Archie-tegneseriens skattekiste, som Pop's diner, bandet Josie and the Pussycats og den gjennomgående hangen til ikonisk 50-talls americana, lover godt. 

Men det er også en del varsellamper som blinker i sesongpremieren. 

Riverdale er litt kleint selvbevisst sin egen bruk av High School-klisjeer og popkulturelle referanser, og lar ofte noen kommentere det som skjer for å skape en tilgjort distanse til klassiske scener som cheerleader-opptak og flasketuten peker på. 
Det er bra å være selvbevisst, men det er en strebersk måte å rettferdiggjøre scener som heller burde blitt laget så bra at de ikke trengte kommentarspor. 

Det er også irriterende at mange av seriens relasjoner forklares i dialog. 
Men siden mye av energien kommer fra en ekstremt effektiv fortellerstil, så er det kanskje et nødvendig onde i dette universet. 

Til tross for noen drygt såpete karakterer, og mange velbrukte virkemiddel, er dette er en serie som engasjerer meg fra første stund. 
Dette er en verden jeg gleder meg til å henge mer i. 
Jeg er riktignok veldig svak for gode High School-filmer, og det er mulig jeg lar nostalgi og sjangerbegeistring styre forventningene mine. 
Men hvis Riverdale fortsetter i dette sporet, har serien potensial til å treffe som en perfekt poplåt. 

Riverdale har norsk premiere på Netflix 27. januar med ukentlige episoder hver fredag. 
",1
"This Is Us S01 E01 - E06
Et velspilt og vanedannende familiedrama. 

Golden Globe-nominerte This Is Us tar utgangspunkt i familiedramasjangerens tradisjonelle styrker, med et sterkt rollegalleri, gjenkjennelige konflikter og massevis av sjarmerende feelgood. 

Men serien er også frisk i stil og tematikk. 
Her glir det sømløst fra søskenrivalisering ved bassengkanten, via helsefarlig overvekt, til hverdagsrasisme i den amerikanske overklassen. 
Og ved å la oss bli bedre kjent med hovedpersonene gjennom hyppige tilbakeblikk, får både situasjonene og karakterene flere lag med dybde og mer spenning. 

This Is Us klarer også på ypperlig vis å gjemme fruktbare frø mellom de ulike tidslinjene, noe som etter hvert gjør publikum klar over flere hemmeligheter og sammenhenger som det er lett å bli hekta på. 

Skinner i tilbakeblikkene 

Handlingen spinner rundt familien Pearson som har sine røtter i Pittsburgh. 
Med tvillingene Kate (Chrissy Metz) og Kevin (Justin Hartley) og deres jevngamle adoptivbror Randall (Sterling K. Brown) i sentrum, veves flere miljø og et herlig rollegalleri sammen til en fengende familiesaga. 

Det store kunststykket er måten serien utforsker hvordan arv og miljø, våre selvbilder og menneskene vi møter på vår vei former oss som både individer og familie over tid. 

Gjennom rikelig med tilbakeblikk til søsknenes oppvekst, får vi konsentrert kraften i det som skjer i nåtid fordi vi vet bakgrunnen for hvorfor rollefigurene oppfører seg som de gjør, og hva situasjonene betyr for dem. 
Det gjør noe så trivielt som å se en Superbowl-finale til en rørende vakker episode, og det gjør This Is Us til en serie som griper godt tak i sitt publikum og gir veldig mye tilbake. 

Gode karakterer, nydelige rolleprestasjoner 

Rollegalleriet utgjør en lun helhet, samtidig som det består av spisse nok typer til at serien får massevis av dynamikk. 

Det er imponerende hvor god kjemi det er i mange av de sentrale forholdene i serien. 
Serieskaper Dan Fogelman har, med hjelp fra særdeles dyktige skuespillere, klart å bygge karakterer som er så godt skrudd sammen at de fungerer glimrende over hele fjøla. 
Etter 6 episoder føler jeg meg bortskjemt med at det er så mange gode relasjoner i serien. 

Her er det mange skuespillere som leverer strålende rollefigurer, både Milo Ventimiglia og Chrissy Metz gjør sjarmerende karakterer som er umiddelbart lett å like. 

For meg er det likevel Sterling K. Brown som er det beste serieselskapet, som den begavede og oppofrende Randall. 
Hans samspill med sin gateslitte biologiske far William ""Shakespeare"" Hill (Ron Cephas Jones) er en finstemt blanding av hygge, livsvisdom og sterke følelser. 

Det kan bli vel mye dempet kassegitarklimpring av poplåter som skal hamre inn episodens budskap, og det er et par scener hvor handlingen forlater fiksjonstroverdigheten og konstruerer spenning for spenningens skyld. 

Men det er til å leve med. 
This Is Us er smart og hjertevarm underholdning, og et av de mest vanedannende familiedramaene jeg har sett på årevis. 

This Is Us har premiere på TV3 og strømmetjenesten Viafree tirsdag 31. januar. 
",1
"MacGyver S01 E01 – E03
Et makkverk. 

Nyinnspillingen av MacGyver er en tafatt og slurvete utført actionserie som gjør lite annet enn å ødelegge den oppfinnsomme actionheltens gode navn og rykte. 

All karismaen Richard Dean Anderson ga hovedrollefiguren på 80- og 90-tallet er polert bort i Lucas Tills glatte versjon. 
Og overbevisningskraften originalserien hadde om at lommekniven er mektigere enn sverdet er skylt bort i denne totalt unødvendige gjenopplivingen. 

Globetrottende hemmelig agent 

Sammen med den skyteglade muskelbunten Jack Dalton (George Eads) og den gatesmarte dataeksperten Riley (Tristin Mays) reiser Angus MacGyver (Lucas Till) verden rundt for stoppe terrorister og frigjøre snille folk fra fangenskap. 

Her er det lite tid til å bygge opp trusler en virkelig bryr seg om, og manusarbeiderne slutter å utvikle skurkene i det de har skrevet inn ""type terrorist"" og ""land de kommer fra"". 

MacGyver forlater andre overdrevne krimserier som Bones og CSI på perrongen når det gjelder fiksjonstroverdighet, og drar den strikken ut i parodien. 
På 30 sekunder har teamets superhacker funnet en terrorist ved å koble sammen alle verdens kamera, og kjøre et annsiktsgjenkjennelsesprogram. 
Jadda, fort i svingene er en underdrivelse når denne serien bestemmer seg for å hoppe videre i handlingen. 
Jeg tåler ganske mye når det gjelder håpløse snarveier, men dette blir bare dumt. 

Kjedelig fysikk og dårlig kjemi 

En av hovedstyrkene til originalserien var bruken av naturfag som våpen mot skurkene. 
MacGyver klarte med diverse husholdningsprodukter og god kjennskap til Newtons lover å redde dagen med finurlige triks som hadde rot i fysikkboka. 

Dette er et grep nyinnspillingen forsøker å gjenskape, lommekniven er produktplassert i første scene, men eksperimentene blir aldri mer enn en billig gimmick serien desperat kaster rundt seg for å få en liten smak av smart. 

Problem nummer en er at serien har forlatt hovedpersonens gamle prinsipp om at det er bedre med never og naturfag enn maskinpistoler. 
MacGyver selv skyter riktignok ikke noen, men han reiser alltid sammen med en snikskytter, og han har null kvaler med å kaste bomber på folk. 

Problem nummer to, og mye verre, fysikken fenger ikke. 
Bilspeil pluss sol får ammunisjonslager til å eksplodere, sier fortellerstemmen til MacGyver. 
Men situasjonene mangler kløkten, situasjonsoppbyggingen og iderikdommen som gjorde originalserien til en suksess. 

Kjemien mellom skuespillerne er påtatt jovial og dårlig skikket til å treffe den lune og fartsfylte tonen det siktes etter. 
Verst er Phoenix 
Foundation-sjefen Patricia Thornton (Sandrine Holt) som er stiv som en stokk i sin versjon av rollen Dana Elcar gjorde med varme og personlighet på 80-tallet. 

Og selv om George Eads har tatt med seg noe av CSI-sjarmen sin, så er det et statisk og replikkmasete buddy-samspill mellom hans Jack Dalton og den unge MacGyver. 

Skuespillerkjemien kan gå seg til i løpet av sesongens 22 episoder, men jeg kommer ikke til å henge med lenge nok til å finne ut det. 

Det er bare å innse at nyinnspillinger og fortsettelser av gamle serier er en stor del av underholdningstilbudet i 2017. 
Spinoff-serien 24: Legacy kommer neste uke. 
Men hvis slike seriegjenbruk skal ha livets rett, så må de lages ut fra en viss peiling på hvorfor originalseriene var bra. 

Serieskaper Peter M. Lenkov (som også står bak nyinnspillingen av Hawaii Five-0) har bare laget en slapp seriesuppe som utnytter MacGyver-navnet for å selge et makkverk som hverken står på egne bein, eller klarer å servere meg et fnugg av nostalgi for originalen. 

MacGyver har premiere på TV 2 Zebra lørdag 4. februar. 
Pilotepisoden ligger ute på TV 2 Sumo nå. 
",0
"Santa Clarita Diet S01
Spiser seg gjennom den amerikanske forstaden. 

Santa Clarita 
Diet er en lystig komiserie som får mye lunhet og snill sort humor ut av samspillet mellom hovedrolleinnehaverne Drew Barrymore og Timothy Olyphant. 

Hva som skjer når mor blir en av de levende døde er premisset for denne komedien som blander stemningen og settingen fra Frustrerte fruer med ""monster med hverdagsbekymringer""-humor. 

Den kombinasjonen er på sitt beste når serien bruker treffende observasjoner for å utforske den fasadeglade amerikanske forstaden. 

Det er en arena som skjuler mye mørke, og da er en godhjertet zombiemorder som bokstavelig talt setter tennene i nabolaget en ypperlig guide gjennom all dritten som kan skjule seg bak friserte hekker og lukkede garasjeporter. 

Dette blir likevel aldri mer enn harmløs humor, og Santa Clarita Diet holder seg unna det som virkelig er vondt og sårt. 

Prøver litt for hardt 

Ekteparet Sheila (Drew Barrymore) og Joel (Timothy Olyphant) lever et idyllisk, men litt hverdagsgrått familieliv i solfylte Santa Clarita. 

Et liv som endrer seg radikalt da en runde voldsom oppkast gjør at Sheila blir et levende lik som er avhengig av menneskekjøtt. 

Denne zombietilværelsen byr på mildt sagt nye utfordringer for familien, med drap, dårlig impulskontroll og nysgjerrige politinaboer som de mest krevende omveltningene. 

Det er veldig mange vitser og småpoenger i Santa Clarita Diet. 
Noe er veldig bra, det meste fungerer greit, men det er også en del poeng som bare blir kleine og streberske. 
Det prøves litt for hardt å treffe et bredt publikum, og seriens smarte stil skjemmes av denne litt for ukritiske punchlinepepringen. 

Publisering på Netflix gir frihet til å vise bannskap, blod og rekreasjonsdop – det benytter serieskaper Victor Fresco seg av, men bare som pynt. 
Dette er drøyhet av den familievennlige sorten, og ikke noe som virkelig treffer i magen. 

Barrymore er kul 

Drew Barrymore får spille på sine styrker som den godhjertede, sjarmerende og egenrådige Sheila. 
Og hun behersker den tilbakelente zombieparodien med en god balanse mellom innlevelse og distansert humor. 

Jeg er predisponert til å like alt Timothy Olyphant gjør på grunn av hans innsats i favorittseriene Justified og Deadwood. 
Det gjør at jeg er meget vennlig innstilt til hans nærvær på skjermen, og selv om han ikke er på sitt aller beste som stresset replikkmaskin uten sedvanlig autoritet, så får han samspillet med Barrymore til å bli godt selskap. 

Det er det også å henge med datteren Abby (Liv Hewson) og den nerdete nabogutten Eric (Skyler Gisondo). 
Her er klassiske High School-filmer en tydelig referanse, i alt fra kjemi til skulketur til tegneseriesjappa, og når Liv Hewson i tillegg har veldig mye av en ung Julia Stiles (10 Things I Hate About You) i sin rolletolkning, så er jeg umiddelbart med. 

De serieglade vil sette pris på en imponerende gjesterolleliste. 
Her dukker blant annet Nathan Fillion (Firefly, Castle), Patton Oswald (Kongen av Queens og en haug med andre serier) og Natalie Morales (Parks and Recreation) opp i et friskt rollegalleri som byr på mange kule øyeblikk underveis. 

Santa Clarita 
Diet er for harmløs og ujevn i humoren til å virkelig bli en favoritt, og dramaturgien halter litt mot slutten. 
Men med en totaltid på rundt 5 timer er dette absolutt en serie det er hyggelig å jafse i seg på ei helg. 

Alle 10 episodene av Santa Clarita Diet har premiere på Netflix fredag 3. februar. 
",1
"Legion S01 E01 – E03
Tar superheltserien til nye høyder. 

Noah Hawley har tidligere skapt seriemagi fra et kjent filmunivers da han skapte den mesterlige Fargo-serien med utgangspunkt i Coen-brødrenes film fra 1996. 

Serieskaperen gjør noe lignende her, når han tar tak i Marvel-figuren Legion og X-Men-universet, finner egne stier og meisler ut en serie som virkelig klarer å skape sitt helt særegne univers. 

Og for et lekkert univers det er! 
Bildekomposisjon, kostymer og kulisser er detaljerte og samstemte. 
Det gir serien en gjennomgående stemning som Hawley høster mye sårhet og kulhet fra når han treffer innertier på balansen mellom det hyggelige og det utrygge. 

Legion tar superheltserien til nye horisonter og høyder. 
Det er en sjanger vi virkelig har blitt bortskjemt med de siste årene. 
Vi har fått actiongode og lettbente eventyrserier som The Flash og Arrow og Netflix har gjort New York til en lekegrind for fengslende karakterstudier i serier som Luke Cage, Daredevil og Jessica Jones. 

Med Legion rettes blikket innover. 
Dette er en stilsikker og lekker psykologitime som borer i tema som angst, frykt og mestring av et kaotisk og usikkert sinn. 

Finstemt fortellerglede 

Allerede i det slående anslaget gjør Legion det klart at dette er en serie som sprudler av idérik fortellerglede. 
Vår hovedperson David Haller får en grundig, smart og vakker presentasjon som forteller oss veldig mye, uten å gi slipp på hovedpersonens hemmeligheter. 

Han er en ung mann med store krefter, et vinnende vesen og mange problemer. 
Noen av utfordringene blir avslørt for både han og for publikum i de første episodene, men Haller er en labyrint med mange skjulte dører, fortrengte rom og dype kaninhull. 

Legion er en serie som oppleves best uten handlingsreferatet, men for dem som vil ha noen stikkord: 
Her er både mentalsykehus, hemmelige agenter og saftige superkrefter. 

Og så er rollegalleriet i eliteserien. 
Hovedrolleinnehaver Dan Stevens er glimrende som den plagede David Haller. 
Vi følger serien gjennom hans perspektiv. 
Det fungerer utmerket både som spenningsdrivende fokuspunkt i historien, og det plasserer oss i perfekt posisjon når serien går ut i kreative, friske og lett psykedeliske sekvenser for å sette oss inn i Hallers verdensanskuelse. 

Aubrey Plaza (April fra Parks and Recreation) er sitt sedvanlige mørke gode selv som venninnen Lenny. 
Og Rachel Keller (Fargo) former en perfekt puslespillbit til Hallers skiftende kanter i rollen som Syd Barrett (ja da, serien er stappfull av kløktige popkulturelle referanser). 

Noah Hawley har gjort det igjen! 

Det er så mye å glede seg over i denne serien. 
I likhet med Fargo er Legion befolket av et mylder av umiddelbart interessante bekjentskaper. 
Fra skurkens håndlanger til vitenskapsmannens venninne. 
Her er alle karakterene vidunderlig rare og full av små detaljer som tydelig roper deres personlighetstrekk. 

Estetisk foregår Legion i en dus og årstallmessig ubestemmelig verden med en tidskoloritt som bugner av referanser til sent 60-tall. 
Det er et utseende som gir serien en kledelig lekegrind for mye av tematikken den utforsker. 
Konspirasjoner, paranoia, psykedelia, dresskledde agenter, vitenskapelig nysgjerrighet, båndopptakere og en ekkelt velmenende psykologstand har alle en naturlig tilhørighet i dette filmatiske landskapet hvor det nikkes høflig til regissører som Stanley Kubrick og Wes Anderson. 

Serien henter ut en aura av brytningstid og utvidet verdensforståelse fra denne tidskoloritten som virkelig kler vår oppdagelsesferd. 
Med uanstrengte overganger mellom det lune og det skrekkelige som ligger på Twin Peaks-nivå, har Noah Hawley klart å skape en leken serie som har både humør, nysgjerrighet, sårhet og mørke – og så er den stappfull av relevant refleksjonsmat i både handling og tematikk. 
Anbefales på det varmeste! 

Legion har norsk premiere torsdag 9. februar kl 21.55 på FOX 
",1
"24: Legacy S01 E01 – E02
Utdatert, men greit underholdende spin-off. 

24: 
Legacy har byttet ut bortimot alle skuespillerne og halvert det tradisjonelle episodeantallet, men ellers er ting akkurat som før i 24-land. 

Klokka tikker, skjermen er splittet og lydene er de samme. 
Og i handlingen er det nok en runde under solen der en helt har det styggelig travelt med å stanse et terrorangrep på amerikansk jord. 

Dette er en helt unødvendig gjenoppliving av en serie som hadde gjort sitt etter ni sesonger og en film. 
Og kvaliteten og spenningen er heller ikke like god som originalen var på sitt beste. 

Men det er en spin-off som er tro mot moderseriens konsept og kjernekvaliteter, og da holder nivået seg på grei underholdning. 

Ny helt etter gammel oppskrift 

24: 
Legacy plukker sine røde tråder fra kassen merket ""gjenbruk"". 
En minnepinne med terrormål, en gjeng terrorister fra Midtøsten og et henrettet spesialteam med amerikanske supersoldater. 
Sleng med en valgkamp, ny sjef på etterretningstjenesten CTU og en mulig lekkasje i toppen av amerikansk politikk, så har du bakteppet for de innledende episodene. 

Det er i denne lekegrinden vår nye hovedperson Eric Carter (Corey Hawkins) skal redde dagen. 
Han er i likhet med sin forgjenger Jack Bauer (Kiefer Sutherland) en mann med helt unike evner til å komme seg ut av de utroligste klemmer. 
En gatesmart actionhelt med militær bakgrunn og et skarpt sinn, som leser både mennesker og situasjoner raskere og bedre enn noen. 

Corey Hawkins gjør en helt grei figur i en slik rolle. 
Han har umiddelbare egenskaper som gjennomført ""good guy"", og har ingen problem med å gjennomføre de ganske standardiserte actionsekvensene han stadig vekk må igjennom. 

Miljøskildringene på etterretningssentralen CTU, blant politikerne og blant terroristene er enkle og forutsigbare. 
Det friskeste pustet er en spennende tur inn i noen gangsterokkuperte lavblokker. 
Med en syltynn eim av The Wire, er det litt spennende å henge hos Carters kriminelle bror Isaac (Ashley Thomas), som styrer et av Washingtons mer røffe nabolag. 

Utdatert, men grei underholdning 

24 

Alt dette var både kult og relevant på starten av 00-tallet. 
Men det er 16 år siden Joel Surnow og Robert Cochran skapte originalen. 
Og det føles ganske utdatert når serien lener seg på de samme triksene, uten å innføre noe nytt i hverken form eller debattmat. 

Serien har heller ikke ambisjoner om å ta tilbake posisjonen som den ledende terroristspenningsserien. 

Homeland, som også klarte kunsten å vekke debatt i sine tidlige sesonger, har tatt over den tronen for det store publikum. 
Noe 24: 
Legacy gjør pinlig tydelig når de hyrer inn en gammel Homeland-agent i en av sine sentrale maktroller. 
Et symbolsk valg for en serie som ikke har større ambisjoner enn å bruke krigen mot terror som underholdning. 

24: 
Legacy har også tatt til seg det mer håndterbare 12-episoders formatet som blant annet Homeland har sverget til. 
Og det er bra, for 24 episoder med de obligatoriske bedragene og cliffhangerne ville blitt altfor mye av det gode. 

Det er ingenting i 24: 
Legacy som stikker seg ut som spesielt interessant eller imponerende. 
Hverken av tema, stemninger eller skuespillerprestasjoner. 
Dette er hurtigmatvarianten av strømlinjeformet amerikansk actionunderholdning for TV. 
Ingenting du trenger være redd for å gå glipp av, men helt grei avkobling for dem som digger kamptung og enkel konspirasjonsmoro. 

24: 
Legacy har premiere på TV3 søndag 12. februar og er ute på strømmetjenesten Viaplay fra 7. februar 
",0
"Crashing S01 E01 – E06
En morsom serie om dårlig standup. 

Komiker Pete Holmes, i samspill med blant andre Judd Appatow, står bak den nye HBO-serien Crashing. 
I hovedrollen finner vi Homes selv, som en overdreven utgave av seg selv med samme navn. 
Handlingen er løst basert på hans opplevelser som fersk standupkomiker i New York. 

Her får vi innblikk i det uglamorøse livet til en komiker før suksessen, i det den gladkristne og naive Holmes tråkler seg gjennom en verden full av selvhat, nederlag og lett henslengt stoffmisbruk. 

Crashing tilbyr en jevn strøm av humor, pinlige situasjoner og sårbarhet, uten å nå de aller største høydene på noen av områdene. 
Likevel er det en avslappende og behagelig serie, som har potensiale til å bli riktig god om den virkelig finner sin identitet. 

Todelt handling 

Da vi møter Pete er han aller nederst på den komiske rangstigen. 
Hele sitt voksne liv har han blitt forsørget økonomisk av kona, mens han uten hell har jaktet på standupsuksess. 
Når kona Jess (spilt av Lauren Laupkus) forlater ham, står han for første gang i sitt liv uten sikkerhetsnett. 

Serien følger Pete sin kamp for tilværelsen. 
Han må leve fra hånd til munn, og er konstant leting etter en skitten sofa å sove på. 
Mange av de midlertidige husvertene han møter er profilerte standupkomikere som Artie Lange, T. J. Miller og Sarah Silverman, som alle spiller seg selv. 

Handlingen er på mange måter todelt. 
På den ene siden finner vi Pete sin jakt på en egen stemme i en verden av høyrøstede komikere. 
På den andre har vi historien om et smertefullt samlivsbrudd, og Pete sin ferd mot uavhengighet. 

Savner mer følelser 

Serien utspiller seg i et univers som er nært beslektet med virkeligheten, men rollefigurene befinner seg akkurat i skjæringspunktet mellom hva som er troverdig eller ikke. 
De fleste framstår som karikaturer av seg selv, noe som ofte er veldig humorvennlig. 
Hovedrollen Pete må bære mye av serien på sine skuldre, derfor er det mer problematisk når han framstår på denne måten. 

Skuespilleren Pete Holmes har verktøyene som kreves for å gjøre rollefiguren Pete Holmes mer nyansert. 
Dessverre fremstår han litt for ofte kun som en parodisk naiv og i overkant enkel sjel. 
De gangene man ser et sårbart glimt i Petes øye er han lett å heie på, og serien er på sitt beste. 

Seinfeld i revers 

Her har man prøvd å snu et etablert konsept på hodet. 
De fleste serier om standup tar for seg en vellykket og morsom komiker som hater sitt eget liv. 
Crashing er historien om en dårlig komiker som til tross for mangelen på suksess elsker livet sitt. 

Selve humoren kommer også fra uventet hold. 
Standupsekvensene er ofte direkte smertefulle, og gjør et poeng ut av hvor stor mangelen på komikk er. 
De morsomste sekvensene omhandler Petes samlivsbrudd og de hverdagslige utfordringene han støter på. 

På papiret ser dette ut som et originalt, friskt pust. 
Etter seks episoder sitter jeg med en snikende følelse av å ha sett lignende før. 

I Crashing finner vi innslag av standup, klassisk sitcomhumor, pute-tv og underfundig sosial, observasjonshumor. 
I tillegg prøver serien å opprettholde en sårbar, underliggende nerve. 
Alt dette kan fint sameksistere, men det er også en balansekunst. 
Det er som et sjongleringsnummer på slakk line. 
Om man får det til er det veldig imponerende, til gjengjeld er det voldsomt vanskelig å gjennomføre. 

Crashing faller aldri helt av lina, men det ser heller ikke alltid like grasiøst ut. 

En kjærlighetserklæring 

Crashing er på én side nostalgisk snadder for profesjonelle humorister. 
En komiserie om komikk, lagd av en komiker, vil alltid stå i fare for å bli en serie for andre komikere. 
Likevel klarer den å være inkluderende overfor oss andre. 
Standuplivet gjøres narr av samtidig som det romantiseres. 

Det går lenge mellom hver gapskrattbare situasjon eller punchline. 
Men selv om det ikke nødvendigvis lurer et magevrengende latterbrøl rundt hver sving, så finner man i stedet ofte et godt, gammeldags smil. 
Det er ikke noe galt med et smil. 
Det er humrevennlig underholdning i et rolig tempo. 
Det er behagelig, samtidig som det kan bli kjedelig i lengden. 

Crashing er for øyeblikket enkel underholdning med potensiale til å bli noe mer. 
Om serien finner veien ut av den milde identitetskrisen den gjennom de seks første episodene lider av kan vi sitte igjen med en liten tv-perle. 
Eller en helt ordinær sitcom. 

Crashing har premiere mandag 20. februar på HBO Nordic, og blir sluppet episodevis. 
",1
"Big Little Lies
Herlig intrigedrama. 

HBOs nye serie Big Little Lies fremstår ved første øyekast som en blanding av Pretty Little Liars og Mean Girls – for voksne. 

Det er en passende beskrivelse for det stjernespekkede dramaet, som kombinerer intriger, maktkamp og ryktemaking, med et mordmysterie. 

Serien har imidlertid litt mer dybde enn de to nevnte, og ikke minst et spennende rollegalleri det er interessant å bli kjent med. 
Dette er en såpeserie det er en ren fornøyelse å bade i! 

Stjernespekket rollegalleri 

Nicole Kidman, Reese Witherspoon, Shailene Woodley, Alexander Skarsgård, Laura Dern, Adam Scott og Zoë Kravitz, er noen av navnene på den heftige rollelista til Big Little Lies. 

Jeg kan godt forstå hvordan så mange kjente skuespillere har havnet i serien. 
David E. Kelley er mannen som har adaptert Liane Moriartys roman for TV-skjermen. 
Og det er ingen overraskelse at stjernene har lyst til å jobbe med skaperen av Ally McBeal, Boston Public og Boston Legal, for å nevne noen av suksessene hans. 

Effektive spenningsbyggere 

Shailene Woodley spiller alenemoren Jane, som blir tatt under vingene til powermamma Madeleine (Reese Witherspoon), når sønnen hennes Ziggy begynner i klassen til Madeleines datter Chloe. 

Når Ziggy blir anklaget for å ha tatt kvelertak på Amabella, datteren til rivaliserende powermamma Renata (Laura Dern), første skoledag, setter det i gang en kjedereaksjon som skal få store konsekvenser i lokalsamfunnet. 

Big Little Lies er nemlig forhistorien til et mord, og gjennom serien forsøker vi å nøste opp i, ikke bare hvem som er morderen, men også hvem det er som kommer til å ende opp død. 

Gjennom intervjuer i et avhørsrom, samt små glimt av en etterforskning, får vi et innblikk i at noe har skjedd. 
Og det er dette noe, seriens handlingslinje bygger seg opp mot. 

I tillegg til disse frempekene klippes det også inn tilbakeblikk og visualisering av tankespinn, noe som gir serien en spennende og intens stemning. 

Herlig selskap 

Handlingen dreier seg rundt Madeleine, Jane og deres venninne Celeste, spilt av Nicole Kidman. 
Ved første øyekast er alle tre vandrende klisjeer. 
Den sjefete, men perfekte hjemmeværende moren, den slitne alenemoren med en trøblete fortid, og den vakre cougarkvinnen som har et heftig sexliv med sin yngre mann (Alexander Skarsgård). 

I første episode virker Reese Witherspoon rett og slett som Elle Woods fra Lovlig blond, bare noen år ned veien, men heldigvis er det flere lag til både henne og de andre damene. 

Å bli bedre kjent med dem, deres usikkerheter, styrker og svakheter, samtidig som de strever for å holde fasaden oppe, er noe av det jeg liker best med Big Little Lies. 
Det store mysteriet er en god spenningsskaper, men det er i venninnegjengens selskap jeg koste meg mest. 
Det er noe hverdagslig i dialogen mellom de tre, som gjør at jeg føler meg som flue på veggen i et virkelig vennskap. 

En god dose humor ligger også i praten og deres betraktninger om livet. 
Samtidig som det er et underliggende alvor i det som holdes tilbake, det som er bak fasaden, og for vondt å snakke om. 

Witherspoon og Woodley har en veldig god dynamikk sammen, og vennskapet deres virker troverdig. 
Kidman holder en viss distanse til de to andre, noe som kler rollefiguren hennes godt. 

Deilig seriefråtsemat 

HBO har kun gjort seks av seriens syv episoder tilgjengelig for pressen, og jeg frykter at dette er fordi seriens finale ikke innfrir. 

Jeg vet ikke hvordan det hele ender, men jeg er redd for at løsningen på seriens gåter er for åpenbare. 
Jeg håper at svaret ikke er det jeg har tenkt siden andre episode, men at jeg i stedet vil bli overrasket til slutt. 

Jeg elsker rykter, drama og intriger, og Big Little Lies nærmest renner over av det. 
Selv om serieskaper David E. Kelley holder seg til en velkjent formel, føles serien likevel som et friskt pust. 

Big Little Lies er som den skikkelig saftige sjokoladekaka, du alltid blir bedt om å lage. 
Oppskriften er nesten ihjelslitt, men kaka er perfekt stekt. 
Og glasuren har trukket deilig ned i kaka, fordi du helte den på mens kaka fortsatt var varm. 

Akkurat så digg er det å sette tenna i Big Little Lies. 
Dette er seriefråtsemat for intrigeelskerne. 

«Big Little Lies» er tilgjengelig i HBO Nordic, med nye episoder hver mandag. 
",1
"Feud:Bette and Joan E01–E02 

Kvinner som hater kvinner. 

Vi skal til et sted hvor menn er sjåvinister, kvinner er sexobjekter, hvor alle drikker brennevin hele tiden og er dypt usikre på seg selv. 
Nei, vi skal ikke på russetreff på Tryvann. 
Vi skal til Hollywood på sekstitallet. 

I serien Feud får vi et innblikk i feiden mellom de aldrende filmstjernene Joan Crawford og Bette Davis. 
En feide basert på misunnelse, konkurranseinstinkt og et bredt spekter av mindreverdighetskomplekser. 

Det er historien om to kvinner som har latt skjønnheten sin definere seg. 
Men når fasaden rakner blir vi kjent med menneskene bak, enten de vil eller ikke. 
Feud er et følsomt, fargerikt og lett satirisk tilbakeblikk på slutten av epoken som definerte Hollywood. 

Stjernekamp 

Crawford og Davis var store stjerner og bitre rivaler i flere tiår. 
På starten av sekstitallet er derimot stjernefaktoren hos begge to svekket. 
Crawford lever fortsatt et liv i luksus, men med økonomisk trøbbel på horisonten. 
Davis har gått til teaterscenen, uten å hverken å gjøre braksuksess eller å trives spesielt. 

Da Crawford snubler over en bok hun har lyst til å filmatisere slår hun seg sammen med sin gamle fiende, i håp om at de sammen kan gjenskape gammel relevans. 
Feud tar utgangspunkt i den turbulente innspillingen av filmen What Ever Happened to Baby Jane? 
– den eneste filmen Crawford og Davis spilte i sammen. 

Bette Davis eyes 

Den ur-glamorøse Joan Crawford portretteres av Jessica Lange, og Susan Sarandon har fått i oppdrag å gi nytt liv til den ikoniske Bette Davis. 
Og det er med et lettelsens sukk at jeg lar meg imponere av hovedrolleinnehaverne. 
De lar aldri rolletolkningene sine gli over i parodiens verden, selv om både Davis og Crawford til tider oppfører seg som parodier på seg selv. 

Begge skuespillerne maler intense bilder av de falmende stjernenes maniske ønske om å bli akseptert – med enorme ego i bunnen, og voldsomme mengder smålig bitterhet og usikkerhet i overflaten. 

Alfred Molina er nær perfekt i rollen som regissøren som må forsøke å holde balanse i det følelsesmessige regnskapet under filminnspillingen. 
Gode prestasjoner fra Stanley Tucci i rollen som Jack Warner og Jackie Hoffman som Crawfords trofaste hushjelp Mamasita, bidrar også til at serieuniverset føles levende og spennende. 

Et skittent glansbilde 

Det visuelle preges av kontraster. 
Vi ser fargerike glansbilder og realistisk skittenhet om hverandre. 
Kameraføringen er vekselvis statisk og flytende dynamisk. 
Det er nydelig. 
Alt underbygger tematikken om bristende fasader og Hollywood-idealets hykleri. 

Kulissene er gjennomarbeidet og spennende. 
Sekstitallet lever… tror jeg. 
Det kryr i hvert fall av stilige hatter, gamle amerikanske biler og en og annen telefon med dreieskive. 
Det finnes også utbredt hverdagsalkoholisme, ekstrem nikotinavhengighet og konstant seksuell trakassering. 
Feud er en virkelighetstro sekstitallsfremstilling, såfremt mine fordommer stemmer. 

Historien blir delvis fortalt gjennom en fiktiv dokumentarinnspilling, hvor Catherine Zeta Jones og Kathy Bates spiller jevnaldrende filmstjerner som erindrer forholdet mellom Crawford og Davis. 
Dette er et fint fortellergrep, til tross for at både Zeta Jones og Bates sin innsats er litt kunstig og energiløs. 

Godt balansert 

Det er forholdet mellom Davis og Crawford, og det gode samspillet mellom Sarandon og Lange, som står i fokus. 
Men selve feiden mellom de to stjernene er kun symptomet på en større konflikt. 
Dette er en serie om kvinners kamp om respekt i en verden styrt av menn. 
En serie om tapt ungdom og tapt uskyld. 

Feud er historien om to stjerners oppgjør med seg selv, kamuflert som et oppgjør med hverandre. 
Jeg synes forholdet mellom den smålige feiden og de mørkere personlige problemene er fint balansert. 
Et godt manus, en levende framstilling av sekstitallet og overraskende mengder humor gjør de to første episodene en fornøyelse. 

Tematikken som utforskes bør utvikles utover i serien, hvis ikke står den i fare for å bli overtydelig og slitsom. 
Men jeg er like optimistisk som jeg er spent på fortsettelsen. 
De to første episodene av Feud: 
Bette and Joan legger grunnlaget for det som kan bli en virkelig god serie. 

Første episode av Feud: 
Bette and Joan kan du se mandag 6. mars på HBO Nordic. 
",1
"Elven S01 E01 – E02
Såpete krim som skjemmes av dårlig dialog. 

Elven er en serie som bugner av lovende krimingredienser. 
Her er det mystiske likfunn, et lukket lokalsamfunn med både religiøse og kriminelle element, konspirasjoner med militære forgreininger og gamle hemmeligheter med en eim av Sovjetunionen og kald krig. 

Dessverre starter serien som en såpete dramakrim full av dårlige replikker, overdramatiserte konflikter og lite overbevisende skuespill. 

Her begynner mange scener med spørsmål av typen ""Hva tenker du på?"" og ""Hva er det som plager deg?"", det alt for suspenstunge lydsporet tar sjeldent pause og miljøskildringene rundt om i lokalsamfunnet har en traust smak av 90-tallets såpeserier. 

Koker bort troverdigheten 

Handlingen foregår rundt den fiktive elven Djupelv i Indre Troms hvor den unge jenta Silja Anti (Wiola Wilmi) finner en avkappet hånd i vannet. 
Når den samme jenta forsvinner, og sporene peker i retning forsvarets øvelsesområder, blir den lokale lensmannen Thomas Lønnhøiden (Espen Reboli Bjerke) mistenksom. 
Han starter en etterforskning som irriterer både sjefer, familie og etterretningstjenesten. 

Serieskaperne Arne Berggren (Hvaler, Ved kongens bord, Hotel Cæsar) og Kristine Berg (Hotel Cæsar), har skrudd sammen et potent og lovende utgangspunkt for intens dramatikk i Elven, og det ligger et fengende mysterie og lurer under overflaten i den frosne bygda. 
Men spenningspotensialet kommer ikke fram i de to første episodene. 

Elven legger seg på en veldig enkel og ganske hektisk fortellerstil som skrur opp temperaturen så det skal gløde rødt i alle handlingstrådene hele tiden. 
Det gjør at det alltid er en konflikt å fokusere på, men det gjør også at troverdigheten og nerven kokes bort allerede i første episode. 
Det blir også ganske slitsom når serien insisterer på stadig kunstige spenningstopper, og når Elven i tillegg mangler gode og fiksjonstroverdige miljø- og karakterskildringer, så er det lite som river meg med i historien. 

For selv om ideen bak seriens hovedplott er både smart og original, er det ganske lite originalitet over utførelsen av Elven. 
Dette er en krim som låner mye av sceneoppbyggingen fra samlebåndserier hvor det ofte klippes rett fra etableringsbilde til en oppstilt handlingssekvens med enten prat eller farlig snoking. 
Og uten å tilføre noe særlig nytt til ""nordisk noir""-sjangeren, forsyner Elven seg grovt fra verktøykassa. 
Vignetten er full av vann og natur, jevnlig serveres vi luftige oversiktsbilder av elv, fjell og tretopper, fargepaletten går fra grå til nattemørk og folk vi liker er stadig på joggetur i naturen. 

Lite overbevisende skuespill 

Dialogen er bygd for lite annet enn å dytte handlingen videre, og er tidvis en pinlig opplevelse. 
Her er det flust av stive replikker og kleine utbrudd som truer fiksjonstroverdigheten til hele serien. 
En del setninger smaker av oversatt B-krim fra USA, og flere av replikkene foregriper begivenhetenes gang med anklager og betraktninger som handlingen ikke har rukket å legge grunnen for ennå. 

Skuespillet er heller ikke spesielt overbevisende. 
Hovedrolleinnehaver Espen Reboli Bjerke får så vidt nok å spille på til å framstå litt relaterbar, men han blir ikke mer enn en meget enkel utgave av ""den overengasjerte etterforsker"". 
Og rollefigurene til blant annet Stig Henrik Hoff (bareier), Ánne Mággá Wigelius (Siljas mor), Erik Smith-Meyer (politisjef) og John Sigurd Kristensen (lensmannens onkel) er så irriterende flate og karikerte at det blir vanskelig å holde seg interessert i det som skjer. 

Thomas Hayes, kjent som William fra SKAM, spiller en soldat som ser ut til å kunne få en sentral rolle utover i serien. 
Hayes har karisma og et nærvær foran kamera, men han stjeler ingen scener i seriens to første episoder. 

Elven viser få tegn til å utforske de unike miljøene serien har til rådighet. 
Her presenteres vi for læstadianske miljø, flere tunge familieoppgjør og et samfunn som er i ferd med å knekke under vekten av militær tilstedeværelse og årelange tause konflikter med den ruvende Russiske bjørnen på andre siden av grensen. 
Valget av såpeseriens overdrevne figuroppførsel og hang til spenningsmettet melodrama er lite egnet til å komme under huden på disse miljøene. 
Og det er synd, for uten den dybden ser Elven ut til å bli et av de mer forglemmelige bidragene til en stadig mer utvannet ""nordisk noir""-sjanger. 

Elven har premiere på TV3, Viaplay og Viafree torsdag 16. mars. 
",0
"Iron Fist S01 E01 – 06
Iron Fist er en skuffelse. 

Netflix sin fjerde serie fra Marvel Cinematic Universe er på plass, og denne gangen er det The Iron Fist som får boltre seg i New Yorks gater. 
Men dessverre har ikke Netflix fått til kombinasjonen av indre konflikt, superheltkrefter og en mystisk skurk like godt denne gangen. 

Iron Fist holder ikke samme kvalitetsnivå som Daredevil, Jessica Jones eller Luke Cage, og fremstår tidvis som en parodi på asiatiske kampsportfilmer. 

At hovedrolleinnehaver Finn Jones (Game of Thrones) er en blåøyd og lyshåret kung fu-mester er også et problem for seriens troverdighet, og gir meg en vond smak av kulturell stjeling i munnen. 

Serien har en dose sjarm, som gjør den mer underholdende og overkommelig å se, men dette er på ingen måte noen ny kunstnerisk suksess fra Marvel og Netflix. 

Forsvunnet riking returnerer 

Finn Jones spiller Danny Rand, arvingen til det verdensledende milliardselskapet Rand Enterprises. 
Som tiåring forsvant han og foreldrene i en flystyrt over Himalaya, men nå, femten år senere, dukker han plutselig opp igjen. 

Med enestående kampsportferdigheter og magiske evner i bagasjen, må han bekjempe den eldgamle ondskapen han er skjebnebestemt å møte, samtidig som han må finne sin plass i det moderne samfunnet han har vært borte fra så lenge. 

Denne eldgamle ondskapen er ingen ringere enn den mystiske ninjaorganisasjonen The Hand som vi møtte på i Daredevil. 
Det er igjen Madame Gao og heroinet hennes som må stanses i Iron Fist, samtidig som noe mer okkult også er på ferde. 

Blir parodisk 

Fortellingen om den unge rikmannsgutten som får superkrefter og et høyere kall med på kjøpet er en klisjé i superheltsjangeren. 
Dette trenger ikke nødvendigvis å være negativt, så lenge historien fortelles på en god måte. 

Dette kunne jo vært en spennende historie, men et dårlig skrevet manus, grunne rollefigurer og varierende skuespill, gjør imidlertid at Iron Fist ikke klarer å engasjere meg ordentlig. 

Serien låner mye fra tradisjonelle asiatiske kampsportfilmer, men ender mer opp som en parodi enn en hyllest. 

Finn Jones skal spille en overlegen mester i kinesisk kampsport, og må levere typiske “master-replikker” han ikke har tyngden til. 
Det blir rett og slett flaut når han kommer med fraser som: 
“the dojo is a place of respect, but you chatter like monkeys”, og “if you want the truth, hold no opinions”. 

Vent, er det parodien Kung Fury jeg ser på? 

Problematisk hovedfigur 

Og det er nettopp Finn Jones som er mitt største problem med Iron Fist. 
Ikke fordi han ikke klarer å heve et kleint manus til et høyere nivå, men fordi han er med på å opprettholde ukulturen med kulturell appropriasjon i Hollywood. 

Tegneseriefiguren Iron Fist dukket først opp i Marvels univers på 70-tallet, og datidens forestillinger om asiatisk kampkunst og kultur preger TV-serien. 
Det verste er forestillingen om den hvite mannen som lærer kunsten fra sine asiatiske mestere, og ender opp som den virkelige mesteren. 

Når Danny kommer til New York møter han karatemesteren Colleen Wing, spilt av Jessica Yu Li Henwick. 
Scenen der Danny, som bedriver wushu (kinesisk kampkunst kjent som kung fu) skal belære Sensei Wing om hvordan hun heller bør slåss, er så ubehagelig at jeg holdt på å spise opp puta der jeg satt i sofaen. 
Til info så er karate en japansk kampsport. 

Etter all kritikken som har haglet om “whitesplaining” i Hollywood de siste årene, synes jeg det er rart at Netflix ikke ser problematikken her. 
Hvorfor benyttet de ikke denne anledningen til å modernisere tegneseriefiguren? 

Det hadde da ikke vært ødeleggende for tegneseriens kanon om Danny Reed hadde vært en rikmannsgutt med asiatiske aner, og det hadde gjort serien mer spiselig og mindre respektløs mot kunsten og kulturen den låner. 

En skuffelse 

Selv om du klarer å lukke øynene for den ovennevnte problematikken, så er Iron Fist likevel en skuffelse fra Netflix og Marvel. 
Kung fu og karate er naturligvis i fokus, men serien når ikke sjangeren den etteraper opp til knærne engang. 
Slåsskampene er trege og ser for klippet og koreograferte ut. 

Serien spriker også i for mange retninger og klarer heller ikke å bygge opp rollefigurene på en god måte. 
De er for endimensjonale til at de blir interessante å følge, utvikler seg lite, og du blir ikke særlig bedre kjent med dem i løpet av seriens seks første episoder. 

Colleen Wing er den mest spennende rollefiguren i serien, men heller ikke hun er skrevet godt nok. 
Hun blir aldri så mye mer enn Dannys hardtslående sidekick, og vi får vite lite om hva som motiverer henne. 

Henwick og Jones har imidlertid svært god kjemi, og med unntak av tidligere nevnte scene så koser jeg meg når de er på skjermen samtidig. 
Finn Jones har også en naturlig sjarm som gjør seg godt, og som bringer varme inn i seriens univers. 

De som likte de mer overnaturlige elementene med Daredevil får mer å kose seg med i Iron Fist, og det bygger seg opp til en spenningstopp så i lende midtveis i sesongen. 

Når vi kommer så langt synes jeg det begynner å bli mer spennende, og jeg er nysgjerrig på hva som skal se videre. 
Derfor kommer jeg til å se ferdig Iron Fist, men jeg må nok knipe øynene igjen i skam flere ganger for å komme meg gjennom serien. 

(Anmeldelsen er basert på 6 av 13 episoder). 
",0
"13 Reasons Why S01 E01–E04
Viktigere enn den er god. 

I løpet av første ti minuttene av den nye Netflix-serien 13 Reasons Why rekker jeg å pådra meg en tidlig midtlivskrise. 

Jeg skrur nesten av umiddelbart, da en av rollefigurene hører på Joy Division på kassett fordi «kvaliteten er så mye bedre på gamle medier». 
At hovedpersonen like etterpå behandler en vanlig CD-spiller som en eksotisk levning fra en svunnen tid, gjør at jeg selv føler meg som en levning. 

""Ungdommen nå til dags..."", hvisker jeg for meg selv, i det jeg fortrenger lysten til å bryte ut i en spontan anekdote om hvor mye bedre ting var under krigen. 

Etter ti minutter er mitt eneste inntrykk at dette kun er enda en serie for unge voksne, om hvor utrolig vanskelig livet er på videregående skole. 

Etter en halvtime er jeg overbevist om at dette er en av årets viktigste serier. 
For livet på videregående skole er i visse tilfeller utrolig vanskelig. 

Tung tematikk 

Serien følger videregåendeeleven Clay Jensen. 
I kjølvannet av venninnen Hannah Bakers selvmord får Clay en mystisk pakke levert på døren. 
I pakken finner han kassetter som Hanna spilte inn før sin død, dedikert til tretten medelever hun mener er medskyldige i hennes selvmord. 

Gjennom disse lydinnspillingene rettes søkelyset mot mobbing, gruppepress og sexpress blant unge, hvor diffus definisjonen av disse tingene kan være, og hvordan sosiale medier har forandret mobbingens natur. 

13 Reasons Why er basert på Jay Ashers bok med samme navn, og er produsert av blant andre Selena Gomez. 
Det er først og fremst en ungdomsserie, men er overraskende lett å like, selv for en som husker hvor rævva lydkvaliteten på en kassett faktisk var. 

Høye fjell, dype daler 

13 Reasons Why er et (selv)mord-mysterium, på en seng av elementer fra klassiske high school-dramaer. 
Mysteriet fungerer veldig godt. 
High school-biten gjør ikke alltid det. 

Dylan Minette og Katherine Langford leverer sterke skuespillerprestasjoner, og figurene Clay og Hannah er både troverdige og nyanserte. 
Det samme kan ikke sies om hele figurgalleriet. 
Vi finner en og annen vandrende high school-stereotyp i korridorene på skolen, og bortsett fra foreldrene til Hannah er de voksne i serien pinlig endimensjonale. 

På sitt verste er serien klisjefylt og klein, med enkeltscener som er overdrevne nok til å kunne vært hentet fra hvilken som helst antimobbekampanje fra nittitallet. 
På sitt aller beste er serien oppriktig hjerteskjærende. 
Det er sjelden man ser større avstander mellom bunn og topp, enn man ser i 13 Reasons Why. 

Mysteriet rundt selvmordet er spennende, og byr på tvister, intriger og konspirasjoner i et godt tempo. 
Det mørke og tragiske er lettere å svelge når man kan jage det ned med god, gammeldags spenning. 

Manusets gjentatte forsøk på humoristisk, snappy, Gilmore Girls-aktig dialog, oppleves for min del som kunstig og påtatt. 
Humor kunne vært et effektfullt virkemiddel i kontrast med seriens triste undertone, men det er dessverre for lenge mellom hver gang jeg trekker på smilebåndene. 

Moralske spørsmål og Batman 

Selv om det er tragisk å se hva Hannah Baker går gjennom, stiller jeg meg likevel spørsmålet: 
Hvem gir henne rett til å terrorisere 13 andre syttenåringer post mortem? 
Noen av personene som blir omtalt som medskyldige på kassettene hennes er åpenbart ikke motivert av ondskap, men heller av usikkerhet og frykt - et velkjent fenomen for de flest som har vært sytten. 

Hannah fortoner seg derfor som en slags antihelt. 
Litt som Batman, bare med kassettspiller og dårlig samvittighet som våpen, framfor ""Batmobile"" og juling. 
Jeg elsker det. 
Hannah blir ikke en stor, moralsk pekefinger, men heller et utgangspunkt i diskusjonen om hva mobbing og stigmatisering egentlig er. 

Serien utforsker gråsonene ved ungdomstidens skyggesider, men lar dem forbli grå. 
Den forteller deg ikke hva som er rett og galt, men oppfordrer deg til å danne en egen oppfatning. 

13 Reasons Why er en serie som får deg til å tenke i større grad enn de aller fleste serier om livet på videregående skole. 
Det er et etterlengtet friskt pust i en sjanger som ikke har fascinert meg på veldig lenge. 

Alt var bedre under krigen 

Serien fanger noe ved tidsånden - en kollektiv nostalgi som ingen helt vet hvor kommer fra. 
I samme åndedrag som to av hovedpersonene blir enige om at kassett tilbyr den beste lydkvaliteten, blir de også enige om at stort sett alt var bedre før. 

Det er interessant å se syttenåringer begi seg ut på en samtale som tradisjonelt har vært forbeholdt mennesker med hentesveis og leverflekker. 

Det er ikke bare en serie om mobbing eller selvmord. 
Det er en serie om å bli voksen, å ""tenke sjæl"", og det å savne noe som egentlig er totalt ukjent. 

13 Reasons Why er på mange måter viktigere enn den er god. 
Noen av scenene, rollefigurene og replikkene har man sett og hørt uendelige ganger før. 
Måten serien takler vanskelig og viktig tematikk på har jeg derimot aldri sett før. 
Det er nok bra til at man fint klarer å leve med det dårlige. 
Jeg gleder meg til fortsettelsen. 

13 Reasons Why kan du se på Netflix, og har premiere 31. mars. 
",1
"Prison Break S05 E01 – E02
Konspirasjonsporno på lavt nivå. 

Michael Scofield er i live, og han er… 
i fengsel. 
Rart det der. 

Men er han egentlig i live? 
Det er ikke godt å si. 
I kjent stil er ingenting som det ser ut til å være i Prison Break. 
Svaret får man sannsynligvis ikke før siste scene i siste episode. 

Etter et opphold siden 2009 gjør serien comeback. 
Jeg var, for min del, overbevist om at serien virkelig hadde utspilt sin rolle mot slutten av 2000-tallet. 
Etter å ha sett to episoder av sesong 5 tenker jeg fortsatt det. 

Samme gamle 

Denne gangen utspiller brorparten av handlingen seg i det borgerkrigsherjede Jemen. 
Vi får et gjensyn med kjente figurer som Lincoln, Sara, C-Note, Sucre og T-Bag. 
I tillegg blir vi kjent med en rekke arabiske stereotyper. 

Som i tidligere sesonger skjer det noe absolutt hele tiden. 
Det skal Prison Break ha. 
Det som skjer er ikke nødvendigvis veldig interessant, men tempoet er i hvert fall på topp. 

Den narrative filosofien i Prison Break lever også videre: 
En voldsom cliffhanger like før reklamepausen, et tilsvarende antiklimaks like etter. 

I tidligere sesonger av serien klarte den å lure meg til å tro at jeg faktisk brydde meg. 
Denne gangen klarer jeg å overstyre disse impulsene fra øglehjernen min. 
Det er en tvist i hver scene, men jeg bryr meg ikke. 

Lyspunktet er en pedofil nynazist 

Skuespillet er vanskelig å bedømme. 
Manuset og selve rollefigurene gir ikke mye rom for å imponere. 
Det er vanskelig å forlange stort mer av Wentworth Miller, når han spiller en figur som egentlig bare går rundt og myser mot ting. 

Den gærne T-Bag, spilt av Robert Knepper, er det største lyspunktet i serien. 
T-Bag har tilsynelatende forandret seg, og vil leve et mer lovlydig liv. 

Knepper tilfører litt etterlengtet krydder hver gang han ankommer skjermen. 
I de første to episodene er han dessverre sjeldent å se, men serien legger opp til at han skal bli en del av handlingen på et tidspunkt. 

Samme dritten, nytt fengsel 

Det kan selvsagt hende at Prison Break vil overraske utover i sesongen, men etter starten å dømme ser det mørkt ut. 
Det er de samme figurene, det samme premisset, de samme logiske bristene og den samme actiontunge konspirasjonssmørja. 

Selve fengslet er for så vidt nytt, men de klarer ikke å gjenskape den klaustrofobiske følelsen som gjorde den første sesongen populær. 

Det finnes en plass i verden for Prison Break sesong 5. 
Noen ganger er hjernedød konspirasjonsporno nøyaktig det man er på utkikk etter. 
Jeg får likevel ikke til å kalle det god tv. 

Prison Break har norsk premiere 6. april klokken 22.00 på Viasat 4, og kan følges på Viaplay fra 5. april. 
",0
"Better Call Saul S03 E01 - E02
Nærmer seg for alvor Breaking Bad i både handling og tematikk. 

Vi har nå nådd det punktet hvor jeg vil påstå at Better Call Saul er bedre til å ""breake bad"" enn det moderserien Breaking Bad noen gang var. 

Jimmy McGills reise fra advokaten som kjemper seg til gode fremtidsutsikter, til kjøpesentersleipingen Saul Goodman, er en kompleks og fascinerende reise som bygger en rollefigur med imponerende dybde. 
Her flettes personlighet, instinkt, bakgrunn, familiære frustrasjoner og selvrealiseringstrang sammen til en helhetlig rollefigur som virkelig byr opp til refleksjon. 

Borte er de uheldige omstendigheten som årsak. 
Jimmy gjør sin egne valg. 
Og hans reise nedover i samfunnets moralske spiral framstår som mer troverdig og interessant enn Walter Whites forholdsvis kjappe overgang fra skolelærer med kreft til ""meth""-produsent. 

Men den møysommelige karakterbyggingen, ofte i lange observerende strekk uten dialog, gir serien en gjennomborrende treghet. 
Det gjør at spenningsdrivet ofte legges helt bakerst i miksen, og kun trekkes fram når serien har bygd opp nok trykk til at det virkelig verker etter forløsning. 
Og for de som har tålmodighet til å være med, er det en svært belønnende serieopplevelse. 

Høydramatisk for både Jimmy og Mike 

Serieskaperne Vince Gilligan og Peter Gould hiver oss rett inn i klimakset fra forrige sesongs avslutning. 
Og uten å forhaste seg på noen måte, begynner vi å nøste opp i både det som skjedde rundt Jimmy (Bob Odenkirk) og hans bror Chuck (Michael McKean), og rundt Mike (Jonathan Banks) og hans dristige plan. 

For det er ikke bare Jimmy som er i ferd med å ta nye steg bort fra den smale sti. 
Det er like fengslende å følge den tidligere politimannen Mike, som med en helt annen motivasjon, er i ferd med å omfavne fordelene med å leve utenfor de satte økonomiske rammene til en pensjonert tjenestemann. 

Alt er ellers akkurat som vi liker det i dette serieuniverset. 
Prologen er sedvanlig stemningsfull, nedpå og karakterbeskrivende. 
Fargpaletten og billedkomposisjonen er noe av det stiligste og mest gjennomførte som vises på TV. 
Og Bob Odenkirk fortsetter å briljere i sin rolletolkning av Jimmy/Saul. 

Nærmer seg Breaking Bad i både figurer og handling 

Sesong 3 tar for alvor innover seg sin opphavsserie. 
Tematisk er det med all tydelighet individets rolle og samvittighet innenfor storsamfunnets konstruerte regler som utforskes. 
For Jimmy er lovverket mer som regler i et spill han prøver å vinne, enn moralske koder som absolutt ikke må brytes. 

Også i handling og rollefigurer ser vi stadig mer av det felles fiksjonsuniverset. 
Better Call Saul tar et stort byks mot Breaking Bad når vi introduseres for Los Pollos Hermanos og innehaver Gus Fring (Giancarlo Esposito). 

Det gjør at temperaturen og drivet skrues opp noen hakk. 
Dette er fremdeles en serie hvor én episode virkelig føles som en hel klokketime. 
Men nå ser ut til at vi kan begynne å høste av alle konflikttrådene som har blitt plantet i seriens første sesonger - både når det gjelder forhold, samarbeid og livsvalg. 

Better Call Saul har premiere på Netflix den 11. april, med ukentlige episoder. 
",1
"Veep S06 E01 – E03
Serien har virkelig funnet seg selv. 

Veep står nå overfor den vanskelige oppgaven å parodiere en amerikansk politisk virkelighet som tilsynelatende forsøker å ta igjen satirens verden både i komikk og surrealisme. 

Den sjette sesongen av Veep kunne fort ha utviklet seg til å bli en evig kamp om å utparodiere Donald Trump. 
Men i stedet for å trekke lengre inn i maktens korridorer, tar serien et steg i motsatt retning. 

Selina Meyer har alltid vært en outsider i Washington, men denne gangen står hun bokstavelig talt på utsiden. 
Der synes jeg hun tar seg godt ut også, for etter min mening har serien endelig kommet helt ut av skyggen til The Thick of It, og virkelig funnet seg selv. 

Større frihet 

Vi møter Selina Meyer et års tid etter den nedslående avslutningen av sesong 5. 
Hun prøver å venne seg til livet som eks-president, og leker med tanken på å stille til valg, men har utover dette få konkrete mål i kikkerten. 
Hennes største ambisjon er å sikre sitt ettermæle, og hindre at hun går inn i historiens glemmebok. 

Bortsett fra den alltid trofaste Gary, har det faste teamet hennes startet nye liv på hver sin front. 
Veep er best når figurene mistrives, og heldigvis klarer de aller fleste rollefigurene å mistrives på hver sin måte i sin nye tilværelse. 

Premisset i sesong 6 åpner for mer frihet enn i tidligere sesonger. 
Figurene er verken lenket fast til hverandre eller til en felles handling, noe som gir dem større rom til utfoldelse. 
At Selina ikke har noe håndfast mål skaper også en mindre hektisk atmosfære enn vi er blitt vant til, og lar oss nyte den gode dialogen mer enn før. 

På egne bein 

Til tross for sin stadige innhøsting av Emmy-priser, har Veep for meg alltid vært det litt mindre sjarmerende amerikanske søskenbarnet til den britiske serieperlen The Thick of It. 
Og selv om Veep har blitt morsommere for hver sesong, har jeg ikke klart å bli kvitt denne bismaken. 
Før nå. 

Sesong 6 er første gang jeg klarer å se Veep uten å umiddelbart tenke på noe annet. 
Endelig har serien blitt mer enn en påminnelse om at det kanskje er på tide å se The Thick of It på nytt. 
Den er blitt en selvstendig og god leverandør av satire. 

Er det den prøver å være 

Julia Louise-Dreyfus, som er tryggere og morsommere enn noensinne i rollen som Selina, skal ha mye av æren for at serien fenger. 

I tillegg er dialogen morsom, og den komiske timingen er så god at selv vitsene man egentlig har hørt før blir humreverdige. 

Veep tar ikke på seg den monumentale oppgaven det ville ha vært å utparodiere en Trump-regjering – i hvert fall ikke direkte – men er til gjengjeld nøyaktig hva den forsøker å være: lett, generell og intelligent politisk satire på en seng av gode penisvitser. 

Veep kan du se på HBO Nordic. 
Sesong 6 slippes episodevis fra 17. april. 
",1
"The Leftovers S03 E01 - 07
Mesterlig fortalt om sorg, savn og tap. 

En av de siste årenes mest interessante og absolutt mest mystiske serie får sin konklusjon denne våren. 
Tredje sesong av The Leftovers blir den siste, og serieskapere Damon Lindelof (Lost) og Tom Perrotta har overgått seg selv – den siste sesongen er så langt seriens beste. 

Serien, som handler om de som er igjen etter at to prosent av jordas befolkning forsvant den 14. oktober 2011, er mer forvirrende og absurd enn noen gang. 
Samtidig kjennes rollefigurenes sjelelige problemer mer virkelig enn noensinne. 

Serieskaperne klarer det kunststykket å fengsle meg fullstendig fra første sekund, og også tviholde på oppmerksomheten min i de syv første episodene som var tilgjengelig for anmeldelse. 

Jeg sitter klistret til skjermen, selv om jeg ikke forstår alt som skjer. 
The Leftovers forvirrer deg, får deg til å tro på én ting, for deretter å rive teppet under deg. 

Er apokalypsen nær? 

Jeg vil ikke si noe særlig om handlingen i denne tredje og siste sesongen – den er best opplevd. 
Men det jeg kan si er at syvårsjubileumet for forsvinningen er nært forestående, og siden syv er et Bibelsk tall forventer folk at noe stort skal skje. 
Vil flere mennesker forsvinne? 
Vil de som forsvant komme tilbake? 
Er det apokalypsen som venter? 

Stemningen er mildt sagt spent, og Kevin Garvey (Justin Theroux) jobber på spreng for at ikke mirakelbyen Jarden skal eksplodere igjen. 

Jubileumet bringer undertrykte følelser til overflaten, og både Kevin, kjæresten Nora (Carrie Coon), og presten Matt (Christopher Eccleston) kommer ansikt til ansikt med sine indre redsler, drømmer og tvil i løpet av sesongen. 

Mesterlig 

The Leftovers er seriekunst på sitt beste. 
Manuset er helstøpt og serien er mesterlig regissert og klippet, med tilbakeblikk som gir oss en forståelse for hvorfor rollefigurene handler som de gjør, og frempek, som sier noe om hvor den store historielinjen er på vei. 

Serien lar ofte omgivelsene fortelle en historie, og vann er et tilbakevennende tema som bidrdar til mange stemningsfulle bilder. 
Denne gangen får vann som livgivende eller ødeleggende kraft konkurranse fra ørkenlandskap i Australia, der den enorme naturen gir oss en følelse av hvor ubetydelig små vi er i den store sammnhengen. 

Musikken i The Leftovers er også et element som er med på å heve serien til et høyere nivå. 
Max Ritchers fabelaktige originalmusikk veves sammen med et moderne soundtrack på en måte som ikke bare understreker stemningen, men som ofte kommenterer og ironiserer det som skjer. 
Musikken ga meg dermed ikke bare gåsehud, men fikk meg også til å le ved flere anledninger. 

For The Leftovers er faktisk også en morsom serie, til tross for den tunge tematikken. 
Det er mye galgenhumor i manuset, og i denne sesongen er det Carrie Coon som står for mye av det i rollen som Nora. 

Strålende skuespill 

Nora har mye å stri med denne sesongen. 
Bitterheten over det hun har mistet har begynt å boble til overflaten, og når boblene sprekker reagerer hun ikke bare med sinne og fortvilelse, men også med en tørr, mørk humor. 

Coon spiller svært godt og får rom til å skinne i flere av episodene denne sesongen. 
Det gjør også Scott Glenn, som er tilbake i rollen som Kevins far. 

Kevin Garvey, Sr. er en av seriens mest interessante figurer, og Glenn spiller ham med en enorm tilstedeværelse og stor troverdighet. 

Men det er fortsatt Justin Theroux som er den store stjerna i The Leftovers. 
Det er fascinerende å se hvordan han kan la Kevins følelser være kledd utenpå kroppen som et åpent sår uten at det blir overdrevet. 
Og hvordan han også evner å formidle mye med svært få ord. 

Får vi svaret? 

The Leftovers er en serie som stiller mange spørsmål, og spørsmålet seeren sitter med for denne siste sesongen, er er selvfølgelig om vi får vite hva som skjedde da to prosent av jordens befolkning forsvant i løse luften. 

Svaret på det er nok nei. 
Ut ifra hvordan serien er bygd opp og hva serieskaperne selv har sagt, så vil vi nok sitte som store spørsmålstegn når rulleteksten for den aller siste episoden går over skjermen. 

I løpet av de to foregående sesongene har jeg hoppet frem og tilbake mellom å ville ha svar og å anerkjenne at det ikke er svarene som er poenget. 
The Leftovers handler ikke om hvor de to prosentene ble av, men hva som skjedde med de som ble igjen. 

I et forsøk på å forstå har de gjenværende laget sine egne forklaringer på det som skjedde, de har funnet noe å tro på som gir det mening. 
Og det spiller liten rolle om deres sannhet er reell eller ikke – så lenge det gjør livet lettere å leve. 

Det er dette som er kjernen i seriens tema. 
Og på utsøkt vis har Lindelof og Perrotta latt dette temaet bestemme seriens form. 
Der Nora, Kevin, Matt og Laurie må bestemme hva de ønsker å tro på, selv om de ikke har alle svarene, må også vi velge hva vi skal tro. 

Og for deg som har eller en gang har hatt en tro, så vet du at du veldig sjelden får noen svar, men det er kanskje ikke poenget heller. 

Dette er en anmeldelse av 7 av 10 episoder. 
«The Leftovers» ser du hos HBO Nordic, nye episoder hver mandag. 
",1
"Fargo S03 – Sesongpremiere
Hver scene er en nytelse. 

Fargo er en serie som virkelig har gledet og imponert med sine to første sesonger. 

Serieskaper Noah Hawleys Coen-inspirerte univers har vært stappet til randen med lunhet, brutalitet, karisma og en rekke helt fantastiske rollefigurer. 
Og vi får mer av det samme når Hawley igjen vender tilbake til den snødekte Midtvesten i USA. 
Som vanlig med en ny hovedhistorie og nye rollefigurer. 

Ewan McGregor er en fryd å følge i sin doble rolle som Stussy-tvillingene. 
Dialogen er spretten og full av handlingsdrivende energi. 
Og med et sløyt soundtrack, en solbrilletintet koloritt og rollenavn som Nikki Swango og Gloria Burgle – er det gode utsikter til at Minnesota blir en av vårens kuleste plasser å henge på TV-skjermen. 

Brødresjalusi med blodige konsekvenser 

Denne gangen befinner vi oss i 2010, og vi følger de to tvillingbrødrene Emmet og Ray (Ewan McGregor). 
Emmet er den glatte sjefen for en suksessfull forretning. 
Hans bror er en rufsete tilsynsfører som plages av sin skjebne, der han befinner seg mellom småskurker og deres urinprøver. 

Men grådigheten har brødrene til felles. 
Og etter hvert spinner begge brødrenes forsøk på bedre sin situasjon ut av kontroll, og inn i verdens grusomheter. 
Ispedd litt bridge, en frimerkesamling og massevis av høflighet. 

Sceneoppbyggingen og komposisjonene er utrolig presise og gjennomtenkte i Fargo. 

Hver detalj har estetiske kvaliteter samtidig som de er plassert der for å fortelle sin bit av historien. 
Prologen er i så måte en oppvisning. 
Hvor dialogen gir oss de tematiske overtonene, samtidig som blikket vårt rettes mot detaljer som fyller ut forhistorien. 

Denne grundigheten gjennomsyrer hele serien, og sørger for at hver eneste sekvens blir en opplevelse i seg selv. 

Seriemesteren Noah Hawley 

Noah Hawley er en serieskaper som, med visuell særegenhet og en forkjærlighet for komplekse lag av mening, er i ferd med å plassere seg selv i TV-seriens elitedivisjon. 

I tillegg til Fargo har han også nettopp lagd den nydelige superheltserien Legion. 
Jeg skal ikke påstå at Hawley er serieverdens svar på The Beatles anno 1966, men han ser ut til å være i ferd med å ta en allerede imponerende kreativ raptus til nye og vidunderlige steder med hver nye utgivelse. 

Likevel får ikke Fargo toppkarakter for denne sesongpremieren. 
Det er noen av de sentrale rollefigurene som ikke klarer å feste seg like godt og umiddelbart som resten. 
Spesielt familien til den kvinnelige politisjefen (Carrie Coon) mangler tilstedeværelsen og den slagkraften i karaktertrekkene som trengs for å komme til live i Hawleys ganske saktegående og stiltunge fiksjonsunivers. 

Men for all del, alt ser veldig lovende ut for fortsettelsen. 
Samspillet og dialogutvekslingene mellom David Thewlis og Ewan McGregor er alene nok til å få vann i munnen av. 
Dette er rett og slett en serie som staver ""godt selskap"" med blokkbokstaver. 

Fargo sesong 3 har premiere på HBO Nordic torsdag 20. april. 
Ny episode hver uke. 
",1
"Girlboss S01
Pop forkledd som punk. 

Netflix nye komisatsning Girlboss er løst basert på den sanne historien om motemogulen Sophia Amoruso, som startet med en ebay-konto og endte opp som mangemillionær. 

I serien møter vi en fiktiv utgave av Sophia som 23 åring, på leting etter en vei inn i voksenlivet. 

Girlboss er dermed en serie om å finne seg selv, som dessverre ikke helt har funnet seg selv. 
Det er et portrett av en rebell, som aldri helt tør å omfavne det opprørske. 

Hektisk bryggesjauer 

Girlboss følger hovedpersonen Sophia i den turbulente startfasen av det som skulle bli nettbutikken Nasty Gal Vintage. 
Serien gjør et poeng ut av at det er en veldig løs gjenfortelling av virkelige hendelser vi er vitne til. 

Sophia er egenrådig, arrogant og småkriminell. 
Hun prater også som en bryggesjauer, på tross av at hun aldri har sjauet en eneste brygge i sitt liv. 
Hun jakter på en populær variant av den amerikanske drømmen: 
Å tjene et fjell med penger uten å egentlig jobbe noe særlig. 

Britt Robertson tolker Sophia på en hektisk måte. 
Dette fører til en variert prestasjon. 
Hun kan storspille i seriens mer følelsesladde og dramatiske øyeblikk, men så gli sømløst over i kunstig overspill i neste scene. 

Aladdin uten sjarm 

Det som på en side er historien om Sophias kamp for å finne seg selv, er også historien om en usympatisk og arrogant jente som prøver å tjene masse penger fordi hun føler at hun fortjener det. 
Det er ofte et diffust skille mellom det å være kul og det å bare være et uspiselig rasshøl. 

Girlboss følger Sophia i det hun stjeler, lyver, og utnytter de rundt seg – som en moderne, San Francisco-basert Aladdin. 
Grunnen til at vi likte Aladdin var at han delte brødet sitt med sultne gatebarn, når det kom til stykket. 
Sophia kunne – med et manipulativt glimt i øyet – bedt gatebarna dra til helvete og spist brødet selv. 

Hadde serien omfavnet dette ville jeg ikke reagert. 
Problemet oppstår når serien hele tiden prøver å tvinge meg til å like henne. 

Girlboss har litt lyst til å fremstille Sophia som en slags antihelt, men vil samtidig at hun skal være søt og sympatisk nok til at man heier på henne. 
Resultatet er forvirrende. 
""Lenge leve punken!"", roper serien høylytt. 
Men, litt som musikken fra midten av 2000-tallet, klarer den bare å gi oss pop utkledd som punk. 

Morsomst når den ikke prøver 

Det visuelle er direkte vakkert. 
Varme, fargerike utsnitt av San Franciscos gater, god kameraføring og kreativ bruk av gode effekter, gjør serien til snadder for øyeeplet. 

Manuset har veldig lyst til å være morsomt hele tiden, men lykkes best når det ikke prøver så hardt. 

Girlboss har for eksempel en tendens til å tro at Sophias grove språkbruk er komisk nok i seg selv, men bannskapen føles dessverre ofte kunstig og fremprovosert. 
Serien er derfor ikke en konstant latterfest, selv om den glimter til med et gullkorn her og der. 

De mindre sentrale figurene er de morsomste i serien. 
Serieuniverset er tett befolket av snurrige og velspilte biroller som gjør noen av seriens svakheter lettere å godta. 

Mimrestund 

Girlboss frir til et publikum i tjueåra, og vil at de skal drømme seg tilbake til en tid hvor de var enda litt yngre. 
Det er en kjærlighetserklæring til MySpace, The O.C og til tiden hvor hvite forstadsjenter begynte å bruke hip-hop-slang uten tilstrekkelig ironisk distanse. 

Jeg føler at Girlboss vil ha meg til å tro at 2007 er en tapt og svunnen tid. 
Men selv ikke en håpløs melankoliker som meg har klart å utvikle sterke nostalgiske følelser for midten av 2000-tallet riktig enda. 
Verden har ikke forandret seg så mye på ti år. 

Bedre etter hvert 

Det skal sies at serien hever seg utover i sesongen. 
Hjulpet av et godt birollegalleri og noen glimrende enkeltscener som gir Sophia mer dybde, finner Girlboss mer og mer fotfeste etter hvert. 

Likevel føles Girlboss som et litt rotete publikumsfrieri til folk som så vidt husker MySpace. 
Litt som seriens hovedperson, vet den fortsatt ikke helt hva den er eller hva den vil. 

Girlboss har premiere på Netflix 21. april. 
",0
"The Handmaid's Tale S01 E01 – E03
En dyster nytelse. 

Alt er tragisk, dystert og brutalt i The Handmaid's Tale. 
Man er vitne til voldsom urettferdighet, kvalmende arroganse, og stadige overgrep mot menneskerettigheter av alle slag. 

Likevel koser jeg meg uhemmet, og gleder meg noe voldsomt til neste episode. 

Enten er dette et tegn på at jeg er psykopat, eller så er simpelthen The Housemaid's Tale en fantastisk god og gripende serie. 

Dyster dystopi 

Serien, som er basert på Margaret Atwoods roman med samme navn, tar oss med til en dystopisk framtid hvor kristne fundamentalister har tatt over makten over deler av USA og dannet republikken Gilead. 

Guds ord skal følges til punkt og prikke, og personlig frihet har blitt et fremmed begrep. 
Regimet driver systematisk jakt og på homofile – ""kjønnsforædere"" som de kaller dem – og ser på kvinner som en lavere kaste. 

De kvinnene som er i stand til å få barn er blitt en sjelden og ettertraktet vare. 
Disse får rollen som såkalte ""handmaids"", selv om ""sexslave"" i praksis er en mer beskrivende tittel. 

Det er et samfunn innsvøpt i et teppe av paranoia og hat. 
Frie tanker og kreativitet undertrykkes så grundig at de fleste kun uttrykker seg gjennom ferdigformulerte fraser. 
Alle oppfordres til å sladre på hverandre, og lever under en konstant trussel om tortur. 
I verste fall havner man i hendene på de såkalte ""øynene"", Gileads svar på gestapo. 

Skuespillet er en glimrende 

The Handmaid's Tale er historien om Offred, en handmaid som tilhører kommandør Fred Waterford (derav navnet: ""of Fred""), og hennes kamp for tilværelsen i dette marerittaktige samfunnet. 
Hun er forståelig nok konstant på sammenbruddets rand, men gjennom en kombinasjon av frykt, instinkt og mental styrke klarer hun å holde sammen en slags fasade. 

Vi finner Elisabeth Moss i hovedrollen, som klarer å formidle dette på en direkte imponerende måte. 
Hun må innom hele det menneskelige følelsesregisteret, og utfører dette på mesterlig vis. 

Ann Dowd stjeler alle scener hun er med i som den sadistiske Aunt Lydia, i tillegg får vi andre sterke rolletolkninger fra blant andre Alexis Bledel, Samira Wiley og Joseph Fiennes. 

Man er aldri trygg 

Handlingen akkompagneres av en indre monolog fra Offred selv. 
Det er ikke ofte bruken av fortellerstemme fungerer så godt som den gjør her. 
Kontrastene mellom måten hun tenker og måten hun må oppføre seg på er både nitrist, tankevekkende og tidvis komisk. 

Offred sitter uten sikring på en intens følelsesmessig berg- og dalbane, og jeg blir invitert til å sitte rett ved siden av henne. 

Jeg føler meg ekstatisk når Offred møter medgang. 
Konfettikanonene avfyres og stjerneskuddene tennes i hjernen min hver gang hun opplever noe som i det hele tatt kan tolkes til noe positivt. 

Men gleden er ofte kortvarig. 
Serien liker å minne meg på at verden slett ikke er en marshmallow innpakket i en regnbue, og gledesrusen blir ofte erstattet med frykt og avsky like raskt som den kommer. 
Det er en berg- og dalbane som gir virkelig magesug. 

Troverdig og velkomponert 

Vi hopper stadig i tid og rom, og får gjennom sporadiske tilbakeblikk for eksempel se hvordan fundamentalistene tok over makten. 
Serien starter med et spennende smell, og tar vare på spenningsnivået gjennom de tre første episodene. 

Det er en historie om normale, moderne kvinner, som må leve i en høyst unormal verden. 
Det handler om motstandsvilje, medmenneskelighet, feminisme og håp i møte med håpløshet. 
Nydelig bildekomposisjon, stemningsfull lyssetting og et kult soundtrack binder historien sammen på en veldig elegant måte. 

Det er sjeldent jeg er raskere ute med å kjøpe det en serie selger enn dette. 
Jeg tror på universet, jeg tror på figurene som bor der, og jeg tror både på ondskapen og godheten som bor i dem. 
Om resten av sesongen er like sterk som åpningen, tror jeg også at dette kommer til å bli en av mine personlige seriefavoritter. 

The Handmaid's Tale er en serie som tilsynelatende prøver å knuse sjela mi, mens den samtidig prøver å tvinge meg til å elske det. 
Jeg elsker det. 

De tre første episodene av The Handmaid's Tale er tilgjengelig fra 26. april på HBO Nordic. 
",1
"American Gods S01 E01 - E02
Voldsom fantasirikdom. 

American Gods starter meget lovende i sine to første episoder, med kule rollefigurer, herlig musikk og massevis av bloddynket americana. 

Serieskaper Bryan Fuller (som har utviklet serien sammen med Michael Green) viderefører sin stiliserte og ofte groteske estetikk som han gjorde så bra i Hannibal. 
Og for dem som har savnet fantastiske Deadwood: 
Ian McShane er tilbake som nok en sjarmerende mitraljøse av grove gullkorn i rollen som Mr. Wednesday. 

Både tema og mytologi sitter fra første scene i denne serien som med slagkraft og glimt i øyet maler et underholdende bilde av Amerikas mange guder, og hva som skjer med det vi dyrker. 

Holder kortene tett til brystet 

De som kjenner til Neil Gaimans fantasyroman med samme navn (jeg har ikke lest den), vil nok raskt skjønne mye mer enn de som ikke har kjennskap til historien. 

Serien holder kortene tett til brystet i innledningen, og hvem som egentlig er hvem, og hva de vil, holdes like utenfor publikums synsfelt. 

Men det betyr ikke at det ikke er fengende det vi får se. 
Vi følger den ordknappe Shadow Moon (Ricky Whittle) som blir løslatt fra fengsel for å dra i sin kones begravelse. 
På veien møter han den veltalende svindleren Mr. Wednesday (Ian McShane), som lurer han inn i sin tjeneste. 
Sammen begynner de to på en roadtrip gjennom USA hvor de treffer flere typer med mildt sagt oppsiktsvekkende kvaliteter. 
Og det er ingen tvil om at Mr. Wednesday har en plan. 

Det er det vi mennesker dyrker, ber om og setter vår lit til som utforskes i American Gods. 
Og det brygger opp til kamp mellom gamle guder og nye guder - altså ikke uten relevans i dagens verden. 
Her er serien smart i å visualisere og sette opp hvordan både mennesker og gudene vi lager oss har endret egenskaper, men ikke nødvendigvis begjær og karakter opp gjennom historien. 

Spesielt episodenes prologer er aldeles glimrende seriekunst som pirker i dette, hvor vi får se de som har kommet til USA – blant annet vikinger og afrikanske slaver – og hvordan de bruker sin religion når de møter motgang. 

Fy søren, det er godt å høre McShane skravle på TV igjen 

Ian McShane er det naturlige midtpunktet i et solid ensemble av karismatiske skuespillere, som også inkluderer Gillian Anderson, Jonathan Tucker og Pablo Schreiber. 
Og siden jeg vet at også Crispin Glover dukker opp, er jeg veldig fornøyd med rollelisten. 

Det er vanskelig å ikke tenke på McShanes ikoniske rolle som Al Swearengen i Deadwood når en ser American Gods. 
Mr. Wednsday er også et sjarmerende rasshøl med så mye personlighet at det nærmest tyter ut av skjermen. 
Og hans munnrappe silketunge klarer å lire av seg så mye festlige slengbemerkninger og vendinger, at det er en fryd å følge hver en setning. 

Ricky Whittle er også barsk og gatesmart i rollen som vår mann Shadow Moon. 
Mens Bruce Langley som Technical Boy og Peter Stormare (med typisk Stormare-overspill) som Czernobog er rollefigurer som har til gode å overbevise meg. 

Serien kan virke uoversiktlig til tider. 
Det er tydelig at det er mange brikker som skal plasseres ut på brettet før det virkelige spillet avsløres. 
Men stort sett harmonerer både rollefigurene og de ulike historietrådene i en stil og tone som fascinerer meg. 

Her er det vakre drømmesekvenser med spor til de norrøne guder, blandingen av amerikansk folklore svøper serien som en tjukk og velsmakende saus og her males det et blodrødt bilde av hva som kan skje når en blander ulike trosretninger med den amerikanske drømmen. 

Jeg gleder meg til å se hvor dette bærer. 

American Gods har premiere på strømmetjenesten Amazon Prime Video i Norge mandag 1. mai. 
",1
"Master of None S02
Aziz Ansari mestrer det tålmodige skråblikket. 

Master of None fortsetter å være en av mine favorittserier i sin 2. sesong. 

Serieskaper (sammen med Alan Yang) og hovedrolleinnehaver Aziz Ansari klarer igjen å øse ut gjenkjennelige og personlige livsanskuelser, og han treffer innmari godt med sin ærlige og finstemte blanding av komedie og drama. 

Hver episode har sin egenart som dyrkes fullt og helt. 
Det gjør at kvaliteten svinger litt, men på sitt beste er dette seriekunst og forfriskende nybrottsarbeid i både tema og stil. 

Gjenkjennelig og troverdig 

Med Dev (Aziz Ansari) i sentrum, fortsetter vi å utforske livet og utfordringene som møter single mennesker i starten av 30-årene. 

Det byr på mange gjenkjennelige situasjoner, som en hel episode viet til å vise fram likheter og variasjoner av førstedaten etter en match på dateappen. 
Og dilemmaet når en jobb du egentlig ikke liker er kjempesnill mot deg, og disker opp med et helt fantastisk tilbud du egentlig vil si nei til. 
Alt med komediens poengterte observasjonshumor svøpet i dramaseriens menneskelige alvor. 

Ansari fortsetter også å utforske fordommer og stereotypier, og serien gir stemmer til de som ofte ikke får være seg selv på TV-skjermen. 
Det er ikke med den samme brodden og den direkte kritikken som kom fram i deler av første sesong. 
Men dette er en naturlig utvikling av prosjektet, hvor Ansari fortsetter å vise fram en verden som er mer lik den han faktisk lever i, enn den Hollywood tror at publikum foretrekker. 

Disse sidene ved serien kommer aller best fram i episodene hvor det virkelig dykkes ned i en bestemt tematikk. 
Ved å for eksempel vie en hel episode til hvordan lesbiske Denise (Lena Waithe) som gradvis inkluderer familie og venner i sin legning gjennom en rekke Thanksgiving-middager, fra barndommen og fram til i dag. 
Det er et hjertevarmt og smart fortalt familiedrama som godt kunne stått som en egen glimrende kortfilm. 

Det tålmodige skråblikket 

Det er lett å la tankene gå til en filmskaper som Jim Jarmusch (Dead Man, Down By Law, Broken Flowers) når en ser på Aziz Ansaris prosjekt. 

Jarmusch har i sin vidstrakte filmografi ofte vært på utkikk etter hva som skjer når mennesker med ulik bakgrunn og ulikt språk kommer sammen. 
Og han utforsker med et tålmodig skråblikk den menneskeligheten, forståelsen og de forviklingene som ligger i slike møter. 

Mye av det samme er det Ansari gjør i denne sesongen. 
Han behersker også det tålmodige skråblikket, og tar seg tid til å vise fram det punktet hvor kommunikasjonen lugger litt. 
Enten det er språkforskjeller mellom engelsk og italiensk, afrikanske drosjesjåfører som misforstår New Yorks nattklubbkoder eller hvor viktig det kan være å lyve for sin familie om hvor lite religiøst en egentlig lever. 

Serien er ikke uten svakheter. 
Det er ikke alle episodene som treffer like godt i sine ambisiøse prosjekt. 
Ikke alle skuespillerne klarer å beherske seriens finstemte dynamikk i komediens alvor. 
Og det er en matrelatert handlingstråd fra Devs karriere som blir litt tynn og corny til tider. 

Men Master of None fortsetter å imponere både som underholdning og som håndverk. 
Aziz Ansari bærer dette fiksjonsuniverset stødig på sine skuldre. 
Sidegalleriet, med skuespillere som Eric Wareheim, Bobby Cannavale og Alessandra Mastronardi, bidrar til følelsen av godt selskap. 
Alt fra Italia til New York, fra kostymer til koloritter, er en oppvisning i stil og smarte referanser. 
Og selv om jeg ikke er noen foodie, så blir jeg fascinert av seriens gjennomgående fokus på tilbereding og nyting av god mat og drikke. 

Med sine 10 små episoder er dette en serie som gjerne kan inntas som ett langt måltid. 
Så for å låne fra seriens italienske åpning, buon appetito! 

Master of None har premiere på Netflix fredag 12. mai. 
",1
"House of Cards S05
Til tider søvndyssende kjedelig. 

House of Cards starter med et brak, men blir en seig, tam og ganske uinteressant serie utover i sin femte sesong. 

De nye serieskaperne Melissa James Gibson og Frank Pugliese trekker inn både falske nyheter og flyrestriksjoner, men klarer hverken å ta pulsen på amerikansk politikk eller media anno 2017. 
Og hovedhistorien blir stående å spinne i samme sporet som burde blitt avsluttet i sesong 4. 

Det blir aldri direkte dårlig. 
Skuespillerprestasjonene holder seg solide, og på skjermen er det fremdeles en del å glede seg over for dem som liker den delikate kontorgråheten og Claire Underwoods utsøkte garderobe. 
Men det blir kjedelig, til tider søvndyssende kjedelig. 

Putrer videre på drivstoffet fra forrige sesong 

Det mangler påfyll av det meste i sesong 5. 
Plottet putrer videre på samme historie som drev andre halvdel av forrige sesong framover. 
Makten til Francis Underwood (Kevin Spacey) trues fra både republikanerne, journalister og hans egen hustru. 
Men det blir aldri spennende. 
Vi møter for mange gamle fjes og for lite nye sider ved amerikansk politikk til at dette blir fengende. 

Rollefigurene, inkludert våre to hovedpersoner, har blitt så stive og gjentakende i sine fakter og karaktertrekk at det nesten ikke finnes utvikling å spore i dem. 
De har mistet sjarmen og evnen til å overraske oss. 
Og selv når manusforfatterne hiver inn noen sjokkgranater, så sier det bare så vidt poff. 

Det politiske spillet er heller ikke spesielt interessant. 
Serien har nesten helt gått bort fra kriser og krumspring som ga enkeltepisoder friskhet og egenart. 
Det er antydninger til fiffig maktkamp når det lekes med noen gamle paragrafer, men det slukner fort. 
Vi serveres også noen forsøk på utenrikspolitisk maktkamp og terrortrusler, men det som skvises ut er både oppbrukt og uinspirert. 
Skuespill og manus er helt i grenseland dårlig på en del av disse militærtrådene som virker å være hentet fra utkast til middelmådige Homeland-episoder. 

Det mest sørgelige er likevel at Robin Wrights rollefigur ikke får den utviklingen som det lå an til i starten av sesong 4. Claire Underwood fortsetter å posisjonere seg for å kunne ta makten, men hennes manøvrering er fri for de øyeblikkene som virkelige treffer oss i magen. 
Rollefiguren har blitt nesten mekanisk i fremføringen, og har forlatt de moralske dilemmaene, forventningsbruddene og den indre spenningen som gjorde henne så fascinerende. 

Ikke i nærheten av å fange tidsånden 

Kontrasten til den energien som drev opp pulsen i første sesong, er enorm. 
Da hadde House of Cards et grep om endringer i medielandskapet, og tok publikum med på en oppslukende reise i et såpete og overdrevet brutalt politisk landskap. 
Serien serverte god underholdning, skapte livlige diskusjoner og førte til at begrepet ""House of Cards"" ble en slags målestokk for politisk galskap. 

I sesong 5 er alt vasket ned til en grå masse av mennesker som vandrer rundt i sine vakre kulisser uten å være i nærheten av å fange tidsånden i 2017. 
Vi serveres en del poenger som har klare paralleller til virkeligheten og president Trump. 
Her er det blant annet fake news, merkelige bånd mellom president og FBI, innstramninger på innreiser til USA og til og med en liten golfrelatert vits, men dette er bare referanser som er der for å herme etter virkeligheten. 
Det virker påklistret, og det blir aldri så det smeller av disse poengene. 
House of Cards har blitt så fanget av sine egne hovedpersoner og intriger, at serien er dårlig skikket til å gjøre noe smart og underholdende med virkelighetens politiske utfordringer. 

Stort sett er sesong 5 en suppe kokt på noen av spikrene som ligger igjen fra de mer saftige byggverkene som ble reist i seriens tidligere sesonger. 
Her dukker gamle fiender opp på løpende bånd for å minne oss på dramatikken som en gang holdt oss på stolkanten. 
Men også disse gjensynene kommer uten kraft, og ansiktene deres blir til gjenferd som henger over en serie som stadig får større og større problemer med å finne ut hva Underwood-paret egentlig skal gjøre med makten sin. 
Har de i det hele tatt noen politiske ambisjoner utover å bestemme? 
Serien klarer i hvert fall ikke å formidle hva Frank og Claire egentlig vil med USA. 
Og når serien nå framstår uten politisk spenning, så lurer jeg egentlig på hvorfor jeg skal fortsette å se på. 

House of Cards sesong 5 har premiere på Netflix 30. mai. 
Sesongen består av 13 episoder. 
",0
"The Keepers S01 E01 – E04
Uhyggelig god «true crime» om bekmørke forbrytelser i den katolske kirke. 

The Keepers er en grundig oppbygd krimhistorie fra virkeligheten som med vemmelige detaljer og urovekkende konspirasjoner maler et grelt bilde av hvordan medlemmer fra den katolske kirke og politiet i Baltimore ødela livene til en rekke unge kvinner på slutten av 60-tallet. 

Som «true crime» har ikke The Keepers den samme umiddelbare slagkraften som suksesser som Making a Murderer, The Jinx og podkasten Serial S01 hadde. 
Her er det ikke én hovedperson som vi som publikum skal ta stilling til om er skyldig eller ikke. 

Men ved å trekke trådene fra et uløst mordmysterium inn i et vepsebol av gamle overgrepssaker, så har regissør Ryan White skapt en uhyggelig god og fengslende serie, som med mye menneskelighet og hjertevarme gyver løs på en iskald drapssak. 

Kald sak, hjertevarme hovedpersoner 

Utgangspunktet for The Keepers er det uløste drapet på nonnen og lærerinnen Cathy Cesnik, som ble bortført og drept i 1969, da hun underviste på Archbishop Keough High School i Baltimore. 

Det er en mordgåte som flere ganger har vært oppe i media uten at det har kommet noen løsning. 
Men det har ikke tatt motet fra det to iherdige ildsjelene Gemma Hoskins og Abbie Schaub, som sammen med et knippe journalister har holdt liv i saken, og som stdadig samler bevis og vitneforklaringer. 

Den etterforskningen har ført de inn i en overgrepsskandale som kan være knyttet til drapet. 
Og etter hvert som vitnene står fram og forteller sine sterke historier om systematisk overgrep på skolen, så ser vi omfanget av hvor dypt djevelskapen muligens stikker i denne omfattende saken. 

Det er røff kost å høre voksne kvinner fortelle om de grusomme voldtektene og den psykiske terroriseringen de opplevde i ungdommen, men The Keepers mister aldri lunheten og hjertevarmen. 
Den strømmer ut fra både etterforskerne og fra ofrene – som har klart å skape sine egne liv og familier, til tross for opprivende opplevelser og en mistro fra både lokalsamfunn og rettsvesen. 

Antyder mer enn den beviser 

Selv om saken og hovedpersonene treffer hardt, og serien er full av solide sjangertrekk, som gamle notater i pappesker, gatesmart etterforskning og flere intervju som slår i magen, så er ikke The Keepers uten svakheter som dokumentarserie. 

Den blir til tider ensformig i intervjuene og ikke minst arkivbildebruken. 
Kombinasjonen sober musikk og bilder av prester, politibiler og skolebygninger er med på å forankre intervjuene til steder, tidspunkt og personer, men disse grepene kunne med fordel ha blitt variert mer. 

Strikken tøyes også drygt langt i en del av argumentasjonen mot både kirke og politi. 
Det antydes mye mellom linjene, og journalistisk sett er det problematisk at påstandene i intervjuene i liten grad blir forsøkt etterprøvd og faktasjekket på en måte som er synlig for oss som ser på. 

Serien trekker også inn Baltimore-politiets overtramp mot byens svarte befolkning som en parallell, og spesifikt protestene som kom i etterkant av dødsfallet til Freddie Gray, som døde i politiets varetekt i 2015. 

Dette er absolutt relevant for å vise et større bilde av hvordan politiet i Baltimore har store utfordringer innad i sine rekker. 
Et syn som harmonerer med seriens påstander om at politiet var med på skjule sannheten om overgrepene, og muligens også mordet på slutten av 60-tallet. 
Men det er ikke et argument som serien problematiserer eller hvor politiet selv får komme med tilsvar. 
Det blir bare en antydning som får stå uimotsagt som argument for at ""politiet i Baltimore er villig til å bryte loven"". 

Det er mulig disse antydningene og påstandene vil bli styrket og etterprøvd i løpet av de tre siste episodene, jeg har kun fått se 4 av 7 episoder. 
Men så langt antydes det så mye med illustrasjonsklipp, musikk og vitneforklaringer, at det svekker troverdigheten til serien som dokumentar. 

Når det er sagt, har jeg ingen grunn til å ikke tro på seriens sentrale påstander. 
Det har skjedd forferdelige ting i det katolske miljøet i Baltimore på slutten av 60-tallet, og The Keepers er gyselig god til å ta oss med inn i en skjult, og delvis glemt verden av forbrytelser og maktmisbruk. 

Tematisk har serien mye til felles med Oscar-vinneren Spotlight, som også tok for seg overgrep i den katolske kirke. 
I likhet med filmen klarer The Keepers å vise fram at det forferdelig og utenkelige kan skje rett under nesen vår, uten å framstille forbrytelsene som noe sensasjonelt eller fremmed. 
Absolutt en serie det er verdt å sette av helga til. 

The Keepers har premiere på Netflix 19. mai. 
",1
"Twin Peaks:The Return E01 – E03 

Smaker veldig av David Lynch. 

Twin Peaks: 
The Return er ikke en serie for alle, men mange vil nok elske den. 
Det smaker nemlig veldig av David Lynch i starten av den tredje sesongen. 

Stedene, rollefigurene, glimtet i øyet og den unike stemningen fra den gamle kultserien er på plass, men Lynch er sparsom med det kjente og kjære, og sender publikum raskt ut i ukjent farvann. 
Det er først og fremst de gåtefulle delene av Twin Peaks-universet som utforskes og utvides i de første episodene. 

Og her høster Lynch mye fra eget arbeid. 
Den særegne regissøren (som har regien på alle av sesongens 18 episoder) har skapt mye siden han lagde Twin Peaks sammen med Mark Frost i 1990, og han tar med seg flere av sine audiovisuelle signaturer, som han utviklet i filmer som Lost Highway og Mulholland Drive, inn i den nye sesongen. 

En del nostalgi, mye nytt 

Det har gått 25 år, men mye er fremdeles som det var i Twin Peaks. 
Sheriffkontoret har beholdt sine ansatte, The Great Northern er fremdeles under ledelse av Benjamin Horne (Richard Beymer) og det er fremdeles melankolsk livemusikk på den lokale baren. 

Vi får ikke henge så mye på disse stedene i starten, men gjensynene er umiddelbare, og tar oss effektivt inn i det velkjente fiksjonsuniverset. 

Men Lynch og Frost har utvidet både geografien og dimensjonene. 
Vi besøker flere byer, blir kjent med en rekke nye rollefigurer og blir ført videre inn i gåten som omhandler Dale Cooper (Kyle MacLachlan) og de to hyttene i skogen. 

Kontrasten mellom det uskyldige og det særdeles brutale er fremdeles en viktig ingrediens som gjennomsyrer både handling, tematikk og estetikk. 
Og igjen balanserer serien mellom det symbolske og abstrakte på den ene siden, og en jordnær hverdagslig lunhet på den andre. 
Det er riktignok mindre tydelig retning på handlingen, og litt mindre kaffe og pai, i starten av sesong 3 enn det var i 1990, men det er naturlig sett ut fra hvor vi havnet på slutten av sesong 2. 

Vil pløye ny mark 

Twin Peaks har ikke gjenoppstått for å hylle seg selv. 
Mark Frost og David Lynch har skrevet et manus som ikke dveler for mye med nostalgien for det som var, de vil lage noe nytt i både form og innhold. 

I typisk Lynch-ånd er lydsiden sentral som fortellergrep. 
Og det legges mye vekt på betydningen av enkeltord, symboler og farger. 
Det er tidvis krevende å følge med på, men det er et rikt og filmatisk språk som bygger ut seriens mytologi, og som utfordrer publikum til å kontinuerlig tolke, og forsøke å rasjonalisere, det som vises fram. 

Det er ikke alle sekvensene som treffer meg like godt. 
Og spesielt i den mer drømmelogikkbaserte delen av serien, er det noen av de nye visuelle løsningene som framstår unødvendige og utdaterte. 

Men etter tre episoder er det vanskelig å vite meningen med alle de ulike trådene. 
Det er en rastløshet og en kompleksitet over starten av serien som gjør det vanskelig å vite hvor vi skal og hvem som skal følge oss på veien. 
Og sekvenser som irriterer i starten, kan bli til godbiter når de plasseres i et større bilde. 

Jeg er både optimistisk og stort sett begeistret for Twin Peaks: 
The Return etter 3 episoder. 
Det eneste jeg kjenner meg sikker på når det gjelder fortsettelsen, er at det kommer til å bli rart. 
Forhåpentligvis blir det vidunderlig rart. 

Twin Peaks har premiere på HBO Nordic mandag 22. mai med de 4 første episodene. 
Nye episoder kommer hver mandag. 
",1
"Orange Is the New Black S05
Blir bare bedre og bedre. 

Orange Is the New Black skrur opp aggresjonen og alvoret, men beholder humøret i en knallgod femtesesong. 

Serien har gjennom sine fire første sesonger på forbilledlig vis klart å rullere på sine hovedpersoner og har nå utviklet et av de aller beste rollegalleriene blant de amerikanske prestisjeseriene. 

Det politiske budskapet om fangers menneskerettigheter er tydeligere enn noen gang. 
Det smaker litt The Wire av måten Orange Is the New Black nå virkelig tar på seg oppgaven å vise oss de sammenhengene som journalistikken ofte ikke makter å få frem. 
Serieskaper Jenji Kohan setter sammen et komplekst, rikt og grelt samfunnsbilde bygd opp av personlige og ektefølte historier. 
Hun klarer å vise fram hvordan både innsatte og ansatte blir maktesløse i et system styrt av forretningslogikk, fordommer og feighet. 

*SPOILERADVARSEL – HERFRA KOMMER DET NOEN AVSLØRINGER FRA SESONG 4* 

Et rørende opprør 

Det er de dramatiske hendelsene fra slutten av sesong 4 som dirrer i luften når vi vender tilbake til Litchfield. 
Drapet på en av fangene, og tilgangen på et skytevåpen, eskalerer en allerede anspent situasjon til et fullblods fengeslsopprør. 

Dynamikken inne i fengselet endres totalt, og dette er en sesong hvor både fangenes og fengselsvesenets verste sider flerrer opp. 
På et bakteppe av sorg, frykt, vold og frustrasjon klarer serien likevel på mesterlig vis å kombinere samfunnsbrodd og sinne med humor og massevis av medmenneskelighet – uten at det truer fiksjonstroverdigheten. 

Det er noen av handlingstrådene som ikke fungerer like godt. 
Og det er ikke alle rollefigurene som er bygd for spennet mellom komedie og blodig alvor. 
Men det blir aldri verre enn smårufs her og der. 
Som helhet er dette Orange Is the New Black på sitt beste. 

Samfunnskritikken har hele tiden strømmet under overflaten i serien, men denne gangen vil Jenji Kohan mer enn å peke på hvor feilene ligger. 
Når opprøret fokuserer energien mot all uretten som utføres fordi det er tolkede regler og ikke rettferdighet og moral som avgjør hvem som straffes her i verden, så fosskoker de kritiske poengene til overflaten. 
De ropes ut til TV-publikummet. 

Et av de beste rollegalleriene på TV 

Gjennom å trekke fram ulike hovedpersoner og aldri glemme gamle venner, så har OITNB et av de sterkeste rollegalleriene som er å finne på TV-skjermen i 2017. 

Og det er ikke bare velspilt og fengende. 
Serien har også en helt unik sammensetting til å være et amerikansk prestisjedrama. 
Med så mange kvinnelige hovedpersoner i front får vi rollefigurer, relasjoner, perspektiver og dialoger som nesten ikke eksisterer ellers på TV. 
I en skjermverden hvor den hvite mannen dominerer som normalen i både forgrunn og fokus, er det nødvendig med serier som lar noen andre styre samtalen. 

Og det blir noen fantastisk fine samtaler og møter. 
Vi som elsker Crazy Eyes (Uzo Aduba) og Nicky (Natasha Lyonne) får dosen vår, men det er andre som får lede showet denne gangen. 
Spesielt Maria Ruiz (Jessica Pimentel) og Taystee Jefferson (Danielle Brooks) kommer godt under huden på meg i rollefigurer som skinner i møte med massive utfordringer. 

Menneskeligheten fortsetter å boble ut av Litchfield. 
Dette er en serie som virkelig kan å benytte seg av alle de ulike referansene og personlighetstrekkene en kan dyrke fram når en samler kvinner fra USAs mange kulturer og samfunnslag i en trykkoker. 
Så for dem som er glad i smarte replikker, idiotiske rusmidler, brutale talentshow, rettferdighetskjempende medmennesker og illeluktende straffemetoder – dette fengselsopprøret anbefales. 

Orange Is the New Black S05 har premiere på Netflix fredag 9. juni. 
Anmeldelsen er basert på alle 13 episodene. 
",1
"Taken S01 E01 – E06
Tar ikke vare på originalfilmens styrker. 

Jeg har et meget godt forhold til den originale Taken-filmen fra 2008, som er bakgrunnen for denne serien. 

Liam Neeson var knalltøff i hovedrollen som Bryan Mills, drivet var intenst, historien var engasjerende og actionscenene var til dels spektakulære. 

Det er dessverre lite som er til å kjenne igjen når vi møter det som skal være den yngre Mills. 

Med utgangspunkt i filmserien burde dette vært en kul og stilisert spionserie om en mann som utvikler ett sett med helt unike ferdigheter, satt til ca. 80-tallet. 
I stedet serveres vi en samlebåndsserie med en ukarismatisk hovedperson som løser friksjonsfrie spionoppdrag sammen med en uinteressant soldatgjeng – lagt til 2017. 

Serien har sine gode sider, først og fremst gjennom rikelig med ganske gode actionsekvenser. 
Men det som foregår mellom beinbrudd og skuddsalver er rimelig kjedelige greier. 

Litt Mission Impossible og litt MacGyver 

Den tidligere elitesoldaten Bryan Mills (Clive Standen) mister søsteren sin i det han tror er en terroraksjon, men som viser seg å være en hevnaksjon rettet mot han. 

Drapsetterforskningen fører Mills inn i en hemmelig spesialstyrke av etterretningsagenter som overstyrer både FBI og CIA og rapporterer direkte til presidenten. 

Mills sin hevnlyst mot dem som drepte søsteren, holdes som en rød tråd gjennom episodene, men serien går raskt inn i samlebåndskrimmens rekker med nye oppdrag hver uke. 

Handlingen varierer både i kvalitet og stil. 
Noen episoder legger seg i et veldig enkelt MacGyver-landskap, hvor Mills på egen hånd får bruke litt kløkt og kampteknikk for å redde snille uskyldige mennesker fra slemme forretningsfolk. 
Andre episoder legger seg nærmere Mission Impossible-stilen, hvor hele agentteamet reiser rundt om i verden får å stanse terrorister. 

Sleng inn litt interne konspirasjoner blant amerikanske politikere og noen skumle narkotikasmuglere, så har du hele bølingen – et helt standard utvalg skurker som du garantert har sett maken til før. 

...og veldig lite Taken 

Serieskaper Alexander Cary har gått for et stort rollegalleri framfor å dyrke hovedpersonen. 
Det er et dårlig valg av to grunner. 
For det første får ikke serien fram den viljesterke enmannshæren som er Mills-figurens varemerke. 
For det andre er ikke dette rollegalleriet på noen måte sterkt nok til skape en kul og spennende gjeng som det er godt selskap å henge med. 
Her mangler både personlighetstrekk og bakgrunnshistorier, og stort sett blir oppdragene til en grå sjangergrøt av ""elitesoldater på skarpt oppdrag"". 

Det er ikke til å komme bort fra at Clive Standen (Vikings) mangler en del på repertoaret målt opp mot en såpass dreven og allsidig skuespiller som Liam Neeson, men han burde likevel fått en større og bedre utviklet rollefigur i dette selskapet. 

Med unntak av slagsmålkunnskapen, er det i grunn veldig lite som binder de to navnebrødrene fra Taken-serien og Taken-filmene sammen. 
Og bortsett fra at hovedpersonen selv klarer å bli fanget på helt idiotisk vis i pilotepisoden – er det nesten ingen kidnappinger å finne heller. 

Det misforholdet ødelegger for så vidt ikke for seriens innhold i seg selv. 
Men det gjør at Taken får et bortimot misvisende navn, og det gjør at det smaker såpe av et merkenavn som oppleves påklistret på denne serien. 

For dem som er glad i lettbent actionunderholdning servert i kjappe 45 minutters doser, så er det bare å sjekke ut Taken. 
Det er mye kjent og kjært i både skurker, slåssing, flørting og humoristisk kjekling. 

Men hvis du irriterer deg over unødvendige plotthull, middels skuespill, pratsomme overforklaringer, overdreven amerikansk patriotisme og skamløs utnytting av gamle filmsuksesser, er det bare å styre unna. 

Taken har premiere på TV 3 og strømmetjenesten Viafree mandag 5. juni, med daglige episoder mandager til torsdager. 
",0
"Tutankhamun S01
Erkebritisk og overfladisk historietime. 

Det er lite nytt under den stekende ørkensolen i Tutankhamun, hvor kanalen (ITV) som ga oss Downton Abbey har tatt med seg storbudsjett, kostymelager og klassisk britisk melodrama på gravjakt i Egypt. 

Dette er en historisk miniserie basert på den smått utrolige historien om arkeologen Howard Carter som mot alle odds oppdaget den intakte graven til faraoen Tutankhamun i 1922. 

Her har jeg jo allerede avslørt slutten på sett og vis. 
Men som med de fleste dramatiseringer av virkelige hendelser, er det veien til målet som er det interessante. 
Og selv om både replikker, rollefigurer og kjærlighetsforviklinger blir litt overdrevet og corny til tider, så er dette en greit underholdende skattejakt. 

En såpete smak av Indiana Jones 

Howard Carter (Max Irons) er en lovende arkeolog med sterke prinsipper og et hissig temperament. 
Et velplassert slag i trynet på en fransk turist i 1905 koster han jobben som arkeolog for de store utgraverne i Egypt, men etter noen magre år får han en ny sjanse. 
Den spilleglade adelsmannen Lord Carnarvon (Sam Neill) vil gjerne prøve lykken som skattejeger, og ser en god hånd i den entusiastiske Carter. 

Arkeologens store drøm er å finne en uåpnet grav. 
Og da flere funn i Kongens dal faller sammen på underlig vis, så aner Carter at han er på sporet av et hvilested ingen trodde eksisterte. 

Med hatt, dametekke og sans for skitt under neglene, males den unge Howard Carter her som en Indiana Jones-aktig skikkelse. 
Han er den smarteste, den hederligste og den kjekkeste. 
Hans eneste negative egenskap synes å være at lidenskapen brenner for sterkt i hjertet. 
Den type karakterbygging er grei underholdning, men de overdrevne egenskapene gjør lite for å styrke troverdigheten til denne portretteringen av Carter som historisk skikkelse. 

Det blir også drygt såpete rundt vår hovedperson. 
Manusforfatter Guy Burt har lagt inn et oppdiktet trekantdrama som allerede har fått gjenlevende slektninger av Carnarvon-familien til å reagere, og som sender serien inn i scener og replikkvekslinger av den litt for klisjefylte sorten. 

Graver mye, men finner bare overflate 

Hovedrolleinnehaver Max Irons (sønnen til Jeremy Irons) mestrer elegant rollefigurens lettbente kvaliteter med glimt i øyet og handlekraft i steget. 
Men det er ikke mange lag å finne i denne nesten lytefrie eventyreren. 
Hans faglige frustrasjoner og utfordringer vies ikke mer enn i litt mutt whiskydrikking og noen bekymrede ansiktsfolder over skrivebordet. 
Og selv ikke venner som dør klarer å mane fram annet enn mer besluttsomhet i heltens blåøyde uttrykk. 

Og det er ikke bare rollefigurene i Tutankhamun som sliter med dybden. 
Selv om det graves mye i denne serien, klarer ikke regissør Peter Webber å finne mer enn overflate. 

Forskningen til Carter blir forenklet til et oppdagelsesmysterie som smaker mer av krim enn akademia. 
Blikket heves sjeldent fra Egypts billedskjønne ørkenlandskap, og seriens rike bakteppe med 1. verdenskrig og en betent britisk okkupasjon av Egypt hives bare inn når det trengs drivstoff til de persondrevne konfliktene. 

Serien har vel omtrent like mye finesse i presentasjonen av det storpolitiske bakteppe som en middels Poirot-episode. 
Og til tross for noen rosende ord fra hovedperson Carter, er det et veldig lite nyansert bilde som vises fram av lokalbefolkningens liv, og mer spesifikt Egypternes motvilje mot de britiske okkupantene og den private utførselen av Egypts nasjonale kulturskatter. 

I så måte er dette en historietime som må tas med noen klyper salt. 
Men som nyskjerrighetspirrende og litt lærerik underholdning, er dette et trygt valg for dem som liker det erkebritisk, overklassetungt og epokevakkert på skjermen. 

Tutankhamun har premiere på NRK onsdag 14. juni. 
",1
"The Huntsman:Winter's War 

Et eventyr som aldri blir virkelig magisk. 

The Huntsman: 
Winter’s War er noe så rart som en forløper OG en oppfølger til Snow White and the Huntsman som kom i 2012. 

Da sistnevnte kom kalte jeg filmen for en visuell nytelse, og The Huntsman fortsetter i samme spor, men filmen klarer likevel ikke å bli noe mer en et helt middels eventyr. 

Filmen er tidvis morsom og underholdende, men på grunn av et haltende manus og manglende kjemi mellom skuespillerne når den aldri de store høydene. 

Det magiske speilet er tilbake 

The Huntsman: 
Winter’s War handler, ikke overraskende, om jegeren fra den første filmen, spilt av Chris Hemsworth. 
Men lenge før han og Snøhvit bekjempet den onde heksa Ravenna (Charlize Theron), hersket hun sammen med søsteren sin Freya (Emily Blunt). 

Når Freya blir forrådt av mannen hun elsker og mister sitt nyfødte barn, blir hun gal av sorg, og forvandler seg til en kaldhjertet isdronning. 
I kongeriket sitt i nord forbyr hun kjærlighet og aler opp en fryktinngytende hær av jegere. 

Etter hvert som tiden går, og den onde Ravenna blir forvist inn i det magiske speilet, øker Freyas makt og kongeriket hennes i nord blir større. 
Men for å bli virkelig uovervinnelig ønsker hun å få kloa i sin søsters speil. 

Nå er det opp til jegeren og hans elskede Sara (Jessica Chastain), som aldri bommer med pil og bue, å stoppe isdronningen én gang for alle. 

Spektakulære scener 

Regissør Cedric Nicolas-Troyan, som ble Oscar-nominert for sitt arbeid med visuelle effekter på Snow White and the Huntsman, gjør sin regidebut med The Huntsman. 

I den forrige filmen fikk han leke seg med scener som ikke drev handlingen fremover, men som kun var til som en nytelse for øyet. 
(Som for eksempel da Charlize Theron badet i melk med krone på hodet). 
Slike flotte, men unødvendige krumspring er ikke med i The Huntsman, men Nicolas-Troyan viderefører samtidig arven etter Snow White and The Huntsman med en rekke spektakulære scener. 

Som for eksempel når Emily Blunt maner frem gigantiske vegger av is, når det magiske speilet kommer til liv i et hav av gull, eller når Charlize Theron harpunerer sine fiender med glinsende tentakler av tjære. 

Effektene er imponerende og flere av kampsekvensene er tøffe, men The Huntsman klarer likevel ikke å bli en skikkelig godt eventyr. 

Mangler kjemi 

Filmen føles som et sammensurium av Ringenes Herre, Snøhvit og Frost, og alle tvistene i fortellingen er lette å forutse. 

Filmens rollefigurer klarer heller aldri å engasjere meg nok til at jeg bryr meg nevneverdig om deres skjebne. 
Chris Hemsworth og Jessica Chastain, som begge snakker skotsk(-ish) for anledningen, mangler kjemi og blir aldri troverdige som et elskende par som slåss for kjærligheten. 

Emily Blunt er i utgangspunktet god som Freya, men rollefigurens konfliktfylte indre blir aldri utforsket nok til at hun blir en spesielt interessant figur. 
Charlize Theron er på sin side strålende som alltid, og Ravennas garderobe og magiske evner er virkelig spektakulære. 

Et ordinært eventyr 

Det blir ikke noe skikkelig Snøhvit-eventyr uten dverger, men denne gangen må vi nøye oss med fire. 
Nick Frost repriserer sin rolle fra den første filmen og får denne gangen selskap av Rob Brydon, Alexandra Roach og Sheridan Smith. 

Dvergene er filmens komiske alibi og bidrar med tørre, men vittige kommentarer og god komisk timing. 

Samspillet mellom frekkasene Brydon og Smith er spesielt artig og de fikk meg til å fnise fornøyd flere ganger. 

De artige dvergene klarer imidlertid ikke å heve The Huntsman: 
Winter’s War til de store høydene. 

Dette er kun et helt ordinært eventyr, som er visuelt flott, men som aldri skaper virkelig magi i kinomørket. 
",0
"Hardcore
Et skikkelig adrenalinrush! 

Dataspillestetikk har vi sett på film før, men kanskje aldri så gjennomført som i Hardcore. 
Denne russiske filmen, med engelsk dialog, er sterkt inspirert av voldelige skytespill. 

Oppfinnsomme actionscener med ekstrem kameramobilitet gir et skikkelig adrenalinrush. 
Filmen savner et menneskelig aspekt, selv om Sharlto Copley er morsom i en viktig birolle. 

Hardcore er i hvert fall tro mot sin tittel, for dette er en av de mest voldsomme filmene som noen gang har gått på kino. 
Som voldsfilmelsker, må jeg bare gi en uforbeholden anbefaling! 

Akkurat som et dataspill 

Den actionmettede handlingen eksploderer omtrent umiddelbart. 
Henry våkner opp uten hukommelse i et laboratorium med flere mekaniske kroppsdeler. 

Han må redde kona Estelle (Hayley Bennett) fra skurken Akan (Danila Kozlovsky), som forsøker å skape en hær av bioteknologiske soldater. 

Underveis får han hjelp av Jimmy (Sharlto Copley), som på mystisk vis ser ut til å gjenoppstå fra de døde gang på gang. 

Regissør Ilya Naishuller har åpenbart studert det visuelle uttrykket i diverse førstepersons skytespill, for Hardcore er akkurat som et dataspill, der horder av fiender må meies ned på oppfinnsomt vis. 

Bildet mangler bare en HUD (head-up display). 
Alt er innspilt i førstepersons perspektiv, og rent teknisk er dette løst på en beundringsverdig måte. 

Jeg blir ofte sittende og lure på hvordan de har greid å filme det de gjør, i tilsynelatende endeløse tagninger som krever utrolig timing, selv om jeg antar at scenene har mange skjulte klipp. 

Svart, morbid humor 

Henry selv er ansiktsløs, har ikke stemme og kan kun uttrykke seg med gestikulasjon eller å riste på hodet. 
Derfor avhenger filmen av andre figurer for å gi den et visst menneskelig aspekt. 

Sharlto Copley, kjent fra District 9 og Elysium, er morsom som Jimmy, en rolle som gir Copley muligheter til å gjøre forskjellige ting, uten å avsløre det her. 
Han tilfører svart, morbid humor som filmen sårt trenger. 

Danila Kozlovsky gjør også en Benedict Cumberbatch-lignende bad guy-figur som er akkurat passe overdreven og utagerende i en slik type film. 
Det eneste spørsmålstegnet, er hva Tim Roth gjør i noen flashback-scener som gir liten mening. 

Hardcore er alt annet enn subtil. 
Ilya Naishuller og produsent Timur Bekmabetov (Nightwatch, Daywatch) pøser på med blodige actionscener i en vill fart. 

Her er det ingen hvile å få, ingen dødpunkter og maksimal fremdrift og hastighet. 
Tre kameramenn har vært i sving med mobilt GoPro-utstyr som gir effektiv action, samtidig som man kan risikere å bli litt sjøsyk av de ustabile bildene. 

Det er verdt det, for Hardcore er en skikkelig tøff actionfilm, som for all del ikke må tas for seriøst 
",1
"El Club
Godt skuespill i provoserende historie. 

El Club er et chilensk drama med sterk nerve og en underliggende krass kritikk av kirkelig tildekning av presters ugjerninger. 

Den er dermed tematisk i omtrent samme landskap som Spotlight, men her fortelles det hvordan den chilenske kirken håndterer sine problemer i det skjulte fra innsiden. 

Historien er fiksjon, men ligger sannsynligvis ikke langt unna sannheten. 
El Club imponerer med godt skuespill, en provoserende historie og et formspråk som ingen kan stille seg likegyldig til. 

Roper ut beskyldninger 

Et hus på den chilenske kysten er hjemmet for prester som av ulike årsaker ikke lenger kan jobbe i sine menigheter, nemlig fader Vidal (Alfredo Castro), fader Ortega (Alejandro Goic), fader Silva (Jaime Vadell) og den senile fader Ramirez (Alejandro Sieveking). 

Huset styres av søster Monica (Antonia Zegers). 
De tilbringer dagene med ulike aktiviteter, ikke alle like kristelige. 
De har blant annet en stor interesse for hundeveddeløp. 

Når den tidligere altergutten Sandokan (Roberto Farías) roper ut beskyldninger mot Padre Lazcano (José Soza), starter det en prosess der en representant fra Kirken, Padre Garcia (Marcelo Alonso), kommer for å finne ut om hjemmet skal stenges for godt. 

El Club introduserer oss for et knippe interessante figurer som ikke ser ut til å anerkjenne motsigelsene mellom deres kristelighet og ugjerningene de mistet jobbene sine for. 

De prøver til og med å rettferdiggjøre sine handlinger, som gjør filmen desto mer provoserende. 

Historien når et sørgmodig klimaks der Arvo Pärts ""Cantus in Memoriam Benjamin Britten"" er et effektfullt tonefølge, og publikum blir sittende med en følelse av avmakt over figurenes feige kamp for å redde egne skinn. 

Spennende formgrep 

Regissør Pablo Larraín (No, Post Mortem) og hans faste fotograf Sergio Armstrong bruker kontrastløse bilder med utvasket fargepallett, som signaliserer den grå og fargeløse tilværelsen som beboerne lever i. 

Dette uvante billedspråket gir også en illevarslende følelse av at noe skurrer under den tilsynelatende harmoniske overflaten, noe man raskt får en bekreftelse på. 

Det gir atmosfæren en ukomfortabel stemning, og er et spennende grep, som definitivt setter et sterkt preg på filmen. 

El Club etterlater meg med en vond følelse på vegne av flere av figurene i filmen. 

Til tross for sin prestelige opphøydhet, blir de avkledd som patetiske undermålere som lever på løgn og bedrag. 

Pablo Larraín har laget et sterkt drama som gir grunnlag for mang en diskusjon om den katolske kirkens mørke sider. 

El Club er et svært solid og vektig innlegg i debatten. 
",1
"The Green Inferno
Kvalmende kannibalskrekk. 

Når jeg ser Gregory Nicotero og Howard Bergers navn på forteksten til The Green Inferno, vet jeg mer eller mindre hva som er i vente. 
De er nemlig to av Hollywoods fremste effektmakere av gørr og blod. 

Regissør Eli Roth (Cabin Fever, Hostel) bruker deres evner på kvalmende vis i denne filmen, som følger i fotsporene til notoriske skrekkfilmer som Cannibal Holocaust og Cannibal Ferrox. 

The Green Inferno inneholder noen ekstremt grusomme scener, og fungerer av og til på sine premisser som kannibalhorror. 

Hvor godt den takler historiens ideologiske holdning til bevaring av regnskog, er jeg mer usikker på. 
Det hele virker som en dårlig unnskyldning for å vise grov tortur og groteske drap. 

Fanges i regnskogen 

Det starter med at en gjeng unge New Yorkere (Lorenza Izzo, Ariel Levy, Daryl Sabara, Kirby Bliss Blanton, m.fl.) drar til Peru for å stoppe utbygging av en oljeledning i Amazonas regnskog. 

Den står nemlig i fare for å utrydde en stamme som aldri har hatt kontakt med omverdenen. 
Det ender opp med at aktivistene fanges av stammen, som tror de er deres fiender. 

En uoverkommelig språkbarriere gjør at de ikke har mulighet til å oppklare misforståelsen, og de innser kjapt at de kommer til å bli brukt i næringsøyemed, med mindre de klarer å flykte. 

The Green Inferno er tydelig inspirert av andre filmer i samme sjanger, både når det gjelder brutale virkemidler, spillestil og manuselementer. 

Liker du sjangeren, vil du nikke gjenkjennende til litt av hvert, som hvit ungdoms hjelpesløshet i tett jungel og den brutale kulturkollisjonen i møte med et usivilisert folk. 

Det jeg liker best, er måten stammen skildres på, som et innelukket samfunn med sterk tilknytning til naturen, og med en ganske tydelig stammekultur og arbeidsfordeling, uten at antropologer nødvendigvis vil gå god for fremstillingen. 

Hard kost på kino 

Denne filmen har en 18-års grense som så absolutt må overholdes. 
Spesielt én scene midtveis er hard kost, som fikk meg til å vri meg av ubehag i kinosetet. 

Dessverre er det ingenting som kommer etterpå som nærmer seg denne scenens slagkraft, slik at siste halvdel er et antiklimaks når det gjelder kannibalhorror. 

Filmen har også tonale problemer. 
Det skurrer når ekstreme inntrykk avløses av lattervekkende slapstick, som jeg tror er delvis ufrivillig komisk. 
Kannibalskrekk og diaréhumor passer liksom ikke helt sammen. 

The Green Inferno skildrer unge menneskers engasjement i tidsriktige miljøspørsmål. 
Men det virker som et skalkeskjul for Eli Roths skrekkambisjoner. 

Ingen av figurene blir tydelige nok til å investere særlig store følelser i, og miljøaspektet forsvinner så snart kannibalismen entrer scenen. 
Derfor føles de første 40 minuttene av filmen en smule bortkastet. 

Faktisk bruker filmen litt for lang tid på å sette opp rammeverket rundt historien. 
Jeg hadde foretrukket å bli introdusert for figurene på et senere tidspunkt i tidslinja, og i stedet få mer jungelaction. 

Men når det gjelder blodig horror, finnes det enkeltscener her som kan bli vanskelige å glemme. 
Gregory Nicotero og Howard Berger leverer varene. 
Det er da noe! 
",0
"Bad Neighbours 2
Morsom nok til en uforpliktende filmkveld. 

Jeg likte den første Bad Neighbours-filmen fra 2014, men den skrek vel egentlig ikke etter en oppfølger. 
Nå er den her, og noen lattervekkende morsomheter har den, men noe av humoren er anstrengt og tilgjort. 

Forsøkene på å sjokkere er ganske bleike, selv om både Seth Rogen, Rose Byrne og Zach Efron gjør det de kan for å formidle situasjonsbasert komikk med størst mulig treffsikkerhet. 

Bad Neighbours 2 bærer preg av å være en litt unødvendig toer, men er morsom nok til en uforpliktende filmkveld. 

Stri nabokamp 

Mac (Seth Rogen) og Kelly (Rose Byrne) er i ferd med å selge huset sitt. 
Kjøperne har imidlertid 30 dager på å ombestemme seg, og kan når som helst stikke innom på inspeksjon. 

Da passer det dårlig at deres gamle nabo Teddy (Zach Efron) flytter tilbake for å bli læremester for partyinnstilte studenter, blant andre Shelby (Chloë Grace Moretz). 

Det blir på nytt en stri nabokamp mellom de unge og de ikke fullt så unge. 

Historien tar utgangspunkt i en gjenkjennelig situasjon for mange boligkjøpere, nemlig frykten for å plutselig sitte med to boliger og dobbelt lån. 
Det er ikke vanskelig å forstå Mac og Kellys situasjon. 

Litt verre er det å tro fullt og helt på studenthuset, som fremstår som en parodi på amerikanske studenthus, slik de ofte skildres på film. 

De unge jentene som flytter inn er heller ikke spesielt tydelige eller interessante, men generasjonskløften mellom 18-åringer og 30-åringer blir tydelig i flere morsomme situasjoner. 

Jeg kjenner likevel på savnet etter Dave Franco og Christopher Mintz-Plasse, som bare spiller bittesmå roller i denne filmen. 

Ikke veldig avansert humor 

Teddys situasjon i filmen er kanskje den mest interessante. 
Mens hans gamle studentkamerater er på vei til å bli etablerte, sliter han med å finne sin plass i voksenlivet. 

Dette forsvinner dessverre litt bak alle vitsene og komikken, som ikke er av den mest avanserte sorten. 
At Mac og Kellys lille datter bruker en dildo som leketøy er en gjennomgående vits, og sier litt om nivået. 

Ellers er både alkohol, narkotika og spy viktige ingredienser, mens flere sexreferanser fra trailerne faktisk ikke er med i filmen. 
Frykt ikke, for mange har overlevd. 

Bad Neighbours 2 har sekvenser som morer, underholder og vekker latter, så dette er slett ikke helt bortkastet. 
Og jeg liker trekløveret Rogen, Byrne og Efron, som spiller med slepen sjarm og uhøytidelig holdning til materialet. 

Regissør Nicholas Stoller lykkes kanskje ikke med å formidle alvoret bak komikken like godt som i den første filmen. 
Bad Neighbours 2 blir mest tull og tøys, og hadde vært enda bedre med mer virkelighet bak den grove partyhumoren. 
",1
"Marnie – min hemmelige venninne
Et strålende animert eventyr! 

Studio Ghiblis siste film er en kjærlig hyllest til de store følelsene. 
Dette er et strålende animert eventyr med mange vakre øyeblikk, stemninger og skildringer. 

Filmen har flere paralleller til Pixars Innsiden ut, siden det også her handler om en ung jentes konfliktfylte tanker og drømmer på vei inn i puberten. 

Den lesser kanskje på med alt for mye av det meste. 
Tårene flommer nedover ansiktene, når det burde vært holdt litt tilbake, og gjør historien alt for sukkersøt. 

Derfor når ikke Marnie – min hemmelige venninne opp blant de aller beste filmene fra Studio Ghibli, men lettrørte nostalgikere kan vente seg en emosjonell filmopplevelse. 

Nydelig hovedperson 

12 år gamle Anna sendes til slektninger på landet for å rense sine asmatiske lunger. 

Der blir hun nysgjerrig på et hus ved sjøen som hun føler at hun har sett før. 
Det skal visstnok være forlatt, men i grenselandet mellom drøm og virkelighet blir hun like fullt kjent med ei jente som bor der. 

Marnie blir Annas nye bestevenninne, men hvem er hun, og finnes hun egentlig på ordentlig? 

Anna er en figur som man umiddelbart får stor sympati for. 
Hun er ingen bråkjekk og rappkjefta hovedperson, som er det mest vanlige på film. 

I stedet møter vi ei jente som var ivrig og utadvendt som barn, men som har utviklet seg til å bli en sjenert, usikker og tilbaketrukket ungdom. 

Mange vil kjenne seg igjen i Annas vansker med å takle det stadig større følelsesregisteret hun har å spille på, og figuren er nydelig skildret. 

Magiske kvaliteter 

Det er et utrolig vakkert univers som tegnes for oss her. 
Den japanske landsbygda er et eneste stort animert glansbilde. 

Av og til kan det nesten bli for pent og fargerikt, og de smektende strykerne har en tendens til å bli litt for intense på lydsporet. 

Men helheten har magiske kvaliteter som pirrer fantasien. 

Filmen har en kontemplativ ro over seg som stort sett er fraværende i de fleste andre animasjonsfilmer, og gjør at man virkelig kan fordøye både historien og miljøskildringen ordentlig. 

Marnie – min hemmelige venninne er regissert av Hiromasa Yonebayashi, som også hadde regien på Arriettas hemmelige verden, og har vært animatør på flere av Hayao Miyazakis filmer. 

Det er tydelig at Yonebayashi har hentet mye inspirasjon fra sin læremester, for han viderefører mange av kvalitetene som gjør Studio Ghibli-filmene til publikumsfavoritter. 

Marnie – min hemmelige venninne er, til tross for noen innvendinger, en flott tegnefilm, med en interessant historie med bred appell 
",1
"Mother'sDay 

Står fram som dårleg fan fiction av «Love Actually». 

Først og fremst, slapp av: 
Det er ikkje morsdag her i Noreg denne veka. 
Det er det derimot i USA den førstkomande sundag. 
Og fordi dei tydeleg ikkje har betre ting å nytte pengane sine på, så dunkar dei saman ein film om temaet – og dette er rein spekulasjon, men manuset til «Mother's Day» kan tyde på at det vart gjort i siste liten, som mange morsdagsgåver generelt. 

Regissør Garry Marshall (kjend for «Happy Days» på 70-talet og «Pretty Woman» på 90-talet) lagar fan-fiction av «Love Actually». 
Om og om igjen, sidan 2010. 

Dette byrja med «Valentine's Day», før han haldt fram med «New Year's Eve» i 2011. 
På same måte som nettopp «Love Actually» handlar det om ei handfull historier om ulike menneske som på ein eller anna måte er knytt saman av eit tema – denne gongen forholdet til si mor. 

Følgjer same formelen som sist 

På same måte som dei to føregåande filmane er det også eit imponerande felt av større Hollywood-namn me har med oss i rollene. 
Julia Roberts speler barnlaus karrierekvinne og suksessrik TV-shop-vert, Jennifer Aniston speler fråskild tobarnsmor og suksessrik interiørdesigner, Kate Hudson speler dottera som flytta vekk frå heimstaden og gifta seg med sin mann av indisk opphav (til trass for mora sin skepsis til mørkhuda menneske), Jason Sudeikis speler enkemannen som mista kona si i militæroperasjonar i utlandet (Support our troops!), og så vidare. 

Morsdagen nærmar seg med stormskritt. 
Og veit du kva? 
ALT GÅR BRA TIL SLUTT. 

Eg reknar ikkje det overståande som ein spoiler ein gong, alle veit korleis slike filmar er skrudd saman. 
Av og til fungerer flettverksfilmen – som enkelte vil hevde at «Love Actually» klarte – med sjarm og varme hjå dei mange figurane, og parallellar ein kan relatere seg til. 

I «Mother's Day» druknar i staden dei mange forteljingane i mangel på olbogerom, til den grad at figurane forteljar sine motstridande hemmelegheiter omtrent når dei introduserer seg for andre folk – fordi dei ikkje har tid til det elles. 

Like subtil som ein hammer 

– There is a reason I'm sceptical about marriage, I've got abandonment issues, seier ei nybakt mor som tydeleg synest at å få eit born var eit mindre problem enn å gifte seg. 

– Home is where the Marine Corps sends us, slåast det inn med ein stor plakat bak den utreiste militærmora. 

Om subtilitet hadde vore ein stor hammar, hadde «Mother's Day» vore den perfekte film. 
Dei fire manusforfattarane brukar figuranes indre tankar som ein internettavhengig 16-åring brukar hashtags – i stort mangfald, heile tida, og knappast utan mellomrom. 

I likskap med den andelege forløparen «New Year's Eve» er filmen pepra med produktplasseringar, heimbyen Atlanta blir også nemnd såpass mange gongar at eg mistenkjer det er noko insentivpengar frå eit offentleg turistombod her ein stad også. 

Med referanserop til Marshalls tidlegare stortid, som ein salatgaffel-spøk lånt frå «Pretty Woman», blir eg desto meir trist over humoren i filmen, som stort sett treff kinolerretet som småsporv på eit panoramavindauge. 
Denne morsdagsbuketten har litt for mykje raskt plukka ugras. 

Det blir sikkert «Father's Day» neste gong 

Som streit kis i 20-åra har eg vanskar for å bli mor, men eg har – overraskande nok – ei mamma, så eg føler meg kapabel til å ha kjenslene rundt temaet. 
I jaget på å finne nokon eg kan identifisere meg med har Marshall og co. hive inn Jack Whitehall som standupkomikar og nybakt pappa. 

Det er slik dei ulike figurane følast, meir som listepunkt i ei samling av representantar for mangfaldet, enn for figurar eg skal bry meg om. 

Det at filmen i det heile teke visast no på norske kinoar vitnar litt om at dette er ein film ein ikkje heilt veit kva ein skal gjere med. 
Det ville ha vore rart å vente med den til den norske morsdagen i februar neste år, og det er nesten endå rarare å vise den i kinohøgtida på hausten, så då blei det no da – midt imellom alle superheltane. 

Éi av desse historiene kunne fint ha blitt ein rørande film, men i jaget etter å ha med alle innvendingar stablast klisjeane på høgkant for å nå filmens to lange timar. 
Sluttpoenget er noko slikt som «med ei mor kan du fikse alt». 
Fedrane får vente til Garry Marshall har fått pengar til å lage ein «Father's Day»-film 
",0
"Café Society
Søt, hyggelig og harmløs. 

Filmfestivalen i Cannes (NRK): 
Woody Allens nye film er en søt, hyggelig og harmløs liten historie om romantiske forviklinger. 
Det er også en nostalgisk hyllest til 1930-tallets Hollywood, med sine fasjonable filmstjerner og mektige bakmenn. 

Allens fortellerstil spriker litt i flere retninger, og gir en usammenhengende helhet med noen sidespor som tar fokuset vekk fra historiens kjerne. 

Men Café Society er aldeles nydelig filmet av den gamle mesteren Vittorio Storaro (Apokalypse Nå!, Den siste keiseren, Reds), med skamløs bruk av de sterkeste Technicolor-fargene du kan tenke deg, med kjærlig gjenskapt mote og omgivelser og med sympatiske hovedroller som tar igjen på sjarm det de mangler av dybde. 

Komplisert kjærlighet 

Bobby (Jesse Eisenberg) flytter fra New York til Los Angeles, der han håper å få jobb hos onkelen Phil (Steve Carell), som er sjefen for et agentbyrå for filmstjernene. 

Der introduseres han for sekretæren Vonnie (Kristen Stewart), som viser ham rundt i byen. 

De tilbringer stadig mer tid sammen, og Bobby forelsker seg, men det skal vise seg å ligge skjær i sjøen som vil gjøre kjærlighetslivet komplisert. 

Woody Allen selv har fortellerstemme i deler av filmen, og setter tonen for sekvensene han innleder. 
Café Society har en rolig og avbalansert atmosfære, som gir figurene tid til å puste mellom hendelsene. 

Det er også en passende arena for Allens sedvanlige lune humor, som er veldig preget av hans jødiske oppvekst i New York. 

Man ler kanskje ikke himmelhøyt av vitsene og de pussige situasjonene i denne filmen, men det humres støtt og stadig. 

God smak og fortellerevne 

Jesse Eisenberg og Kristen Stewart er en god match i hovedrollene. 
Man føler båndene som knytter dem sammen, og vennskapet som etter hvert glir over i kjærlighet skildres i flere vakre scener der Woody Allen utviser god smak og fortellerevne. 

Senere i filmen er det mange andre figurer som introduseres og tar fokuset i større eller mindre grad, og det er litt synd at ikke Bobby og Vonnie vies mer oppmerksomhet. 

Ikke alle bifigurene virker like interessante eller nødvendige, som noen av Bobbys søsken og detaljer fra deres liv. 

Café Society er en fin film for Woody Allen-fans. 
Formessig ligner den mye på ting han har gjort bedre før. 
Det er ikke ofte Allen overrasker med nye sprell, han holder seg til det han kan, som kanskje er det som gjør ham i stand til å levere én ny film hvert eneste år. 

Kanskje er dette det beste man kan forvente fra en snart 81 år gammel manusforfatter og regissør. 
En ny hærskare av tilhengere får han nok ikke med denne filmen, men Café Society holder en kvalitet som er godt over middels! 

(Filmen vises utenfor konkurransen på Filmfestivalen i Cannes. 
Norsk premieredato blir i oktober. 
",1
"Flaskepost fra P
Fartsfylt jakt på sadistisk seriemorder. 

Flaskepost fra P er en fartsfylt spenningskrim som fungerer godt for oss som er glad i en underholdningsfokusert politijakt på sadistisk seriemorder. 

Dette er den tredje filmatiseringen av Jussi Adler-Olsens bokhelt Carl Mørck, denne gangen stilsikkert regissert av norske Hans Petter Moland (Aberdeen, Kraftidioten). 

Det hele er nydelig filmet, og Moland treffer godt med å kontrastere dansk utkantidyll med makabre drap. 

Det svinger også godt i jaktsekvensene, hvor velproduserte variasjoner over klassiske motiv som ""togtur"" og ""parkeringskjeller"" framhever filmens kvaliteter som sjangerfilm. 

Men manuskriptet punkterer spenningen for tidlig. 

Vi får tidlig vite hvem skurken er, noe som spiller det smarte detektivarbeidet ut over sidelinjen. 
Og når seriemorderen som karakter heller ikke byr på de store mysteriene, så blir Plaskepost fra P ganske så forutsigbar mellom actionsekvensene. 

Gamle spor og ferske forbrytelser 

En åtte år gammel flaskepost med et barns bønn om hjelp ankommer kontoret til etterforsker Carl Mørk (Nikolaj Lie Kaas) og hans kollegaer Assad (Fares Fares) og Rose (Johanne Louise Schmidt). 

Til å begynne med virker saken håpløs, men når de begynner å nøste i noen lukkede religiøse miljøer, finner de flere tilfeller av barn som plutselig har forduftet fra jordens overflate. 

Disse sporene peker i retning av en seriemorder som fremdeles er aktiv, og en fersk barnekidnapping sørger for at Mørck og kompani havner i et kappløp mot tiden for å redde sadistens siste offer. 

Blir aldri ubehagelig 

Jeg har stor sans for kjemien mellom hovedrollene Mørck og Assad. 
Nikolaj Lie Kaas og Fares Fares har et samspill som fester seg kjapt, og gjør de to til godt krimselskap. 

Filmen høster mye av sin lunhet og småmorsomheter fra deres gryende bromance, og deres kjeklingen om tro og tvil bygger smart opp under filmens religiøse spørsmål. 

Filmens anslag, som viser hvordan flaskeposten havnet i sjøen, er av det gyselig gode slaget. 
Og det er flere steder i filmen hvor det smått groteske både fenger og forferder. 

Men det gjennomgående ubehaget uteblir. 

Det ligger et «psykologisk thriller»-element i historien som filmen ikke klarer å ta i bruk. 
Mye fordi seriemorderen aldri blir mer enn en fysisk trussel. 

Pål Sverre Hagen har noen umiddelbare kvaliteter som gjør det lett å kombinere ""hyggelig fyr"" med ""farlig under overflaten"", og gjør innledningsvis god bruk av den dualiteten her. 

Men hans galskap, som avdekkes utover i filmen, mangler kompleksiteten og følsomheten til å oppleves som truende og troverdig. 
Han har mer til felles med superskurken i et superheltunivers, fullt utstyrt med med kårny latter og merkelige tics. 

Det gjør at Flaskepost fra P passer godt til popkornet, men filmen klarer ikke utnytte sitt religiøse bakteppe til å bli en virkelig intens og tankekriblende krim. 
",1
"Historien om den sjenerte giganten
Feelgood fra utsiden. 

Historien om den sjenerte giganten er en treffende, lun og morsom feelgoodfilm, som også tør å holde på livets mer brutale realiteter. 

Menneskets godhet er ikke et regnestykke som nødvendigvis ender i pluss for avsenderen, og filmskaper Dagur Kári er knallgod til å male gjenkjennelige situasjoner hvor de gode gjerningene er rørende, men resultatene kan svi. 

Gunnar Jónsson er glimrende som den godhjertede einstøingen Fusi. 
Og gjennom hans reise blant flere skjebner litt på utsiden av det islandske samfunnet, får vi sett hvor sår og morsom tilværelsen kan være for mange slags outsidere. 

En stor vennlig kjempe 

Fusi er 43 år, men lever livet til en 15-åring fra 80-tallet som har byttet ut skolebenken med en jobb som bagasjelemper på flyplassen. 

Overvektig, singel og fremdeles innkvartert på gutterommet hjemme hos mor. 
Favorittmusikken er tung metall og han har en kamerat som han leker 2. verdenskrig og tar en joint med i helgene. 

Rutinene er inngrodde, men da han blir påtvunget et dansekurs av morens nye kjæreste, så treffer han den livsglade Sjöfn (Ilmur Kristjánsdóttir). 

Hun har heller ikke livet på stell, men har helt andre utfordringer enn Fusi. 
Og den vennlige kjempen finner stor glede i å hjelpe sin nye venninne. 

Fusi er en heltefigur som det er lett å kjenne seg igjen i. 
Han som tviholder på gutterommet, og aldri slipper barndommens helter og gleder. 

Men også hans personlighet. 
Irritasjonen over at andre blander seg. 
Viljen til å glede andre. 
Skuffelsen når gode gjerninger ikke blir møtt som vi håper. 

Et smart og poetisk filmspråk 

Regissør Dagur Kári og fotograf Rasmus Videbæk forteller historien til Fusi med et smart og tidvis poetisk filmspråk. 

Når det går et lys opp for Fusi, sørger de for at det faktisk er en gatelysrefleksjon som tennes over hodet hans. 

De plukker stemningsfylte motiv, og bygger scener som er rike på gode observasjoner, vittige replikker og snedige karakterer. 

Og når det hele kommer sammen, er det utrolig vakkert. 

Det er en scene som inneholder en radio dj, en pickup og en samtale om Dolly Parton som er noe av det skjønneste jeg har sett på kino i år. 
",1
"Angry Birds-filmen
Akkurat like grunn historie som spelet det er adaptert frå. 

Spela i Angry Birds-serien vart ein storsuksess på grunn av god mekanikk, ei artig speloppleving, og godt tima med eksplosjonen av diverse spel-appar for smarttelefonen. 
Det sprettertfuglane derimot ikkje hadde, var ei historie. 
Og heilt greitt er det, som sjarmerande og velpolert mobilspel er det likevel så godt som perfekt. 
Grisar har teke egg, fuglane vil ha dei attende, og det einaste våpenet dei har er sprettertar. 
The End. 

Men når dette skal tværast ut til halvanna time film, viser det seg at det ikkje er noko meir å ta av heller. 
Og utan dei interaktive moglegheitene undervegs, så er Angry Birds eit fattig univers. 

Vår hovudperson, Red (Håvard Bakke), er ein sint fugl – eller ein Angry Bird, om du vil. 
Han har måten å snakke norsk på som Disney Channel har popularisert, stadige sarkastiske innskytingar direkteomsatt frå engelsk. 
Rundt han er det visst berre idiotar. 
Bodskapet er noko slikt som at «av og til må ein bli sint», som for så vidt er greit, men Red er eigentleg ikkje sint heller – stort sett manglar han berre impulskontroll. 

På grunn av dette vert han dømt til sinnemeistringskurs, med eit par fuglar du kanskje vil kjenne att frå spela – maniske Chuck (Calle Hellevang-Larsen) som strengt talt berre er hyperaktiv, og den bokstaveleg talt eksplosive Bomba (Hans-Erik Dyvik Husby) som openbart treng biologisk hjelp, ikkje psykologisk. 

Finsk kontroll på kontinentet 

Så dukkar grisane opp, med Leonard (Henrik Horge) som sjølvhevdande cowboyrednecks med overlegen teknologi, tilsynelatande utan baktankar. 
Særleg. 
Red og gjengen må dermed søke etter hjelp frå Stolte Havørn (Simen Sand), den mytiske figuren som er den einaste fuglen som kan flyge, og som forsvann ein gong for lenge sidan. 

Finske Rovio har ikkje heilt klart å følgje opp sin eigen spelsuksess, og etter fleire tap har dei kutta mykje i eigne ansatte. 
Med unntak av nokre nye spel, og ei overstadig bøtte med merchandise i alle formar og kantar som etter kvart ser ut til å gå tom, er det ikkje fritt for å tenkje at denne filmen kanskje kjem litt for seint. 
Finnane har sjølv valt å ha kontrollen, ved å late sitt eigenstyrte animasjonsselskap Rovio Animations gjere det, under Sony sin Columbia-paraply. 

Det spørst om det ikkje hadde vore lurare å late Sony Pictures Animations sitt tidvis suksessrike samleband ha teke seg av det for eit år eller to sidan. 

Det same husstudioet har tidlegare laga kortfilmar i same univers. 
Ikkje alltid like gode, men meir vellukka i si enkelheit på grunn av reindyrkinga av slapsticken, ikkje heilt ulike filmane om Per Ulv og Bippe Stankelbein. 
Kjøtet Rovio forsøker å legge på beina er magert og tynnslite. 

Nydeleg animert 

Der til dømes Lego-filmen hyra inn regissørar som veit å fortelje ei engasjerande historie, er det to debutantar med imponerande animasjons-CV som har fått regijobben her – Clay Kaytis og Fergal Reilly. 
Og like openbart som at manusbudsjettet i denne filmen er lite, er også animasjonsbudsjettet harmonerande stort. 

For Angry Birds-filmen ser kjempeflott ut, fargesprakande og stort sett interessant, kaotisk til tider, men aldri uforståeleg. 
Fugleverda er attkjenneleg fuglete – sjølv om anatomien minner meir om bjørnar til tider – og griseverda er tilsvarande grisete. 
Det er berre synd at så mange har gjort omtrent denne historia betre før, Kung Fu Panda-filmane til dømes, som er minst like godt animert. 

Høgdepunktet i filmen er eksplosivt og dynamisk, opplivande og fargefylt, til ein innser at ein i prinsippet sit og ser på ein anna person spele ein runde Angry Birds og få tre stjerner – mest sannsynlegvis nokon som busspendlar frå jobb og er lei av Facebook. 

I lånte fjør 

Manusforfattar Jon Votti har ei forhistorie som Simpsons og The Larry Sanders Show-forfattar før han i staden har byrja å skrive Alvin og gjengen-filmar og liknande. 
Kva skjedde? 

– Folkens, vi droppar klisjeane, eller kva? 
seier Red på eit punkt i filmen. 

Hadde det berre vore så vel. 
Stort sett er dette ei sjekkliste over «hendingar i barnefilm» med foreldrelaus hovudperson, overvinning av konfliktar, tap og gjenvinning av trua, og så vidare. 
Ei slow-motion-scene verkar så lånt frå X-Men: 
Days of Future Past at ein nesten må tru at det er meint som parodi. 

Forresten, at ingen fuglar kan flyge i dette universet – utan spretterthjelp, sjølvsagt – vert aldri forklart. 
Kan hende er det eit sånt mysterium som blir undersøkt djupare i ein oppfølgjar, men av ein eller anna grunn så tvilar eg, sjølv om det openbart blir lagt opp til ein oppfølgjar. 

Den er det berre du som kan forhindre 
",0
"Money Monster
Veldreid finansthriller. 

Filmfestivalen i Cannes (NRK): 
Jodie Foster viser seg fra sitt mest kommersielle med thrilleren Money Monster. 

Men under den strømlinjeformede og veldreide dramatikken stikker det ut en tematikk som er alt for reell for den lille mann i gata. 

Det gjør denne filmen både aktuell og interessant, selv om manuset ikke tar seg tid til en grundigere utforsking av mekanismene som går i bakgrunnen i finansverden. 

Money Monster har uansett nok av kvaliteter til å være verdt oppmerksomhet. 

Blir tatt som gisler 

Programleder Lee Gates (George Cloony) og produsent Patty Fenn (Julia Roberts) underholder sitt publikum med fargerike vurderinger av aksjemarkeder i finans-tv-showet Money Monster. 

Så blir hele studioet tatt som gissel av Kyle Budwell (Jack O'Connell), som har tapt alle sparepengene sine etter å ha fulgt ett av Lees aksjeråd. 

Det hele blir sendt live på TV, og Lee og Patty blir tvunget til å forsøke å finne ut akkurat hva som skjedde da Kyles penger forsvant. 

Filmen legger ut i stor hastighet fra starten. 
Vi blir tatt med inn i et heseblesende tv-studio der alle har sin plass og funksjon, og det hele virker ganske så troverdig. 

Gisseltakingen har dramatikk og nerve, og utviklingen virker sannsynlig og troverdig, selv om situasjonen er ekstrem. 
Jack O'Connells briljante innsats som Kyle får ham til å fremstå som en farlig mann, men med en menneskelighet i bunn som viser seg glimtvis etter hvert. 

Clooney og Roberts er kanskje filmens største stjerner, og de er akkurat så flinke og profesjonelle som de alltid er, men det er O'Connell som imponerer mest på skuespillerfronten. 

Først og fremst underholdning 

På overflaten er altså dette et gisseldrama, men filmen har dypere lag. 
Den pirker i den økonomiske situasjonen der store selskaper opererer i gråsoner uten klare regelverk. 

Milliardærer profiterer kynisk på småfolk. 
Jeg kunne ønsket en litt klarere etablering av de bakenforliggende faktorene i denne historien, men Jodie Foster har åpenbart valgt å holde det til et minimum, kanskje for ikke å risikere å kjede noen med tørre fakta. 

Hun har først og fremst laget en underholdningsfilm med seriøse undertoner. 

Money Monster har en konklusjon som er smertelig sann. 
Vi registrerer hendelser, og rister dem av oss veldig kjapt. 

Noen av hovedfigurene virker heller ikke å ha blitt særlig påvirket av det som har skjedd. 
Vi får følelsen av at det er ""business as usual"", når man skulle tro at sannhetene som har kommet for en dag ville forårsaket større forandringer. 

Men Money Monster er en fin thriller, med godt skuespill, et aktuelt tema og stram og effektiv regi av Jodie Foster. 

(Money Monster vises utenfor konkurransen på filmfestivalen i Cannes. 
Norgespremiere 3. juni 
",1
"Jeg, Daniel Blake
Sparker hardt oppover. 

Filmfestivalen i Cannes (NRK): 
Den britiske regissøren Ken Loach har gjennom hele sin karriere fortalt sterke historier sett fra den hardt prøvede arbeiderklassens synsvinkel. 

Jeg, Daniel Blake sparker også hardt oppover, i en bevegende historie om et velferdssystem som motarbeider de som det var ment å hjelpe. 

Kanskje hamres budskapet inn litt for hardt, spesielt mot slutten, men man skal være bra hardhudet om ikke denne filmen gjør inntrykk, spesielt med tanke på de enestående prestasjonene fra skuespillerne Dave Johns og Hayley Squires. 

Blir kasteball i systemet 

Den middelaldrende snekkeren Daniel (Dave Johns) får jobbforbud fra legen etter et hjerteinfarkt, og opplever å bli kasteball i et forvirrende velferdssystem som gir ham motstridende meldinger om hva han skal og ikke skal gjøre. 

Han blir kjent med den unge alenemoren Katie (Hayley Squires) som heller ikke får den bistanden hun så sårt trenger, og de hjelper hverandre mot et system som virker å motarbeide dem. 

Allerede i starten dras linja mellom mennesket og systemet, der vi hører en helsearbeider spørre Daniel absurde spørsmål fra et skjema med maskinaktig, uengasjert stemme, mens Daniel blir stadig mer fortvilet og desillusjonert over å ikke bli hørt. 

Dette gjentar seg flere ganger i filmen, der han møter ulike ansatte i trygdeetaten som fremstår som roboter uten medmenneskelighet. 

Av og til synes jeg Ken Loach overdriver disse kontrastene. 
Budskapet når frem uansett. 

Sterk og bevegende 

Dave Johns er en åpenbaring i hovedrollen. 
Den gamle komikeren gjør en solid og helstøpt rolle som en mann som ikke er ute etter medlidenhet, men rettferdighet. 

Vi ser fortvilelsen tydelig i øyne og ansiktsuttrykk når systemet har trykket ham et hakk for langt ned. 
Det er en sterk og bevegende rolletolkning, som matches fortreffelig av Hayley Squires som Katie, en ung, sterk og stolt kvinne som drives stadig nedover av mangelen på hjelp. 

En scene i en matbank (et doneringssenter med matvarer) er spesielt sterkt spilt av Squires. 

Newcastle er byen historien foregår i, og det er skitne bakgatene som er Loach sin arena. 
Mennesket mot systemet er altså filmens agenda, og Ken Loach regisserer Paul Lavertys manus som bitende sosialrealisme. 

Det er vanskelig å vite hvor tett til virkeligheten historien ligger, men det føles i hvert fall svært ekte og troverdig. 

Det kan nok innvendes at Ken Loach er litt for ivrig med å skildre akkurat hvor menneskefiendtlig det britiske velferdssystemet er, men Jeg, Daniel Blake er en god film, med flott skuespill og en sterk historie til ettertanke og refleksjon 
",1
"SVK- Store Vennlige Kjempe 

Oppløftende og engasjerende eventyr. 

Filmfestivalen i Cannes (NRK): 
Forfatter Roald Dahls SVK – Store Vennlige Kjempe havnet i trygge hender når den skulle filmatiseres. 
Steven Spielberg har regissert en akkurat passe eventyrlig versjon av boka som alle barn og voksne har eller burde ha lest. 

Handlingen trekker ut i visse deler, og noen elementer har et noe gammelmodig preg over seg, men her har det kanskje handlet om å være tro mot en folkekjær kilde. 

Manuset er skrevet av avdøde Melissa Mathison, som også skrev Spielbergs E.T. i 1982, samme år som denne Roald Dahl-boka ble utgitt. 
SVK forteller et godt og lunt eventyr med spennende situasjoner som til og med de yngste vil takle uten påfølgende mareritt. 

Solid ramme rundt eventyret 

Du kjenner kanskje historien, men vi tar uansett et lite overblikk: 
Foreldreløse Sophie (Ruby Barnhill) bor på barnehjem i London. 
En søvnløs natt får hun øye på en diger skikkelse i gaten utenfor. 

En diger hånd plukker henne ut av vinduet og tar henne med til Kjempeland. 
Men kidnapperen viser seg å være en stor og vennlig kjempe, SVK (Mark Rylance). 

Det finnes imidlertid andre farefulle problemer i Kjempeland som Sophie og SVK må finne en løsning på. 

Rammen rundt eventyret er akkurat så solid som vi vet Steven Spielberg er i stand til, sammen med sin drevne stab. 

Det filmatiske universet har noe av den samme Harry Potterske følelsen over seg, der veien fra tåkefylte London til majestetiske fjellandskap synes å være forbausende kort. 

Alt er praktfullt filmet av fotograf Janusz Kaminski. 
Musikken til John Williams er nyskrevet, men høres mistenkelig kjent ut. 
Vi lokkes dermed inn i et eventyr som vi omtrent fra begynnelsen av vet kommer til å være verdt å oppleve. 

Sjarmerende kjempe 

Ruby Barnhill spiller Sophie med bein i nesa, og selv om det er åpenbart at Barnhill ikke har mye erfaring som skuespiller, er prisverdig at Spielberg har valgt ei ""vanlig"" jente i hovedrollen som mange kan relatere seg til. 

Mark Rylance, som vant en birolle-Oscar for innsatsen som Rudolf Abel i Spielbergs forrige film, Bridge of Spies er selvfølgelig vidunderlig hyggelig som SVK. 
Figuren er digital, men bygget på Rylances skuespill, kroppsspråk og ansiktsmimikk via motion capture. 
Han bringer sjarm og trygghet til rollen, som selvsagt er filmens opplagte midtpunkt. 

De to figurene oppnår en hjertelig kontakt i filmen, selv om samhandlingen til tider er noe forsiktig og stillestående. 
Kanskje har de avanserte effektene som er tatt i bruk gitt noen begrensninger. 

Det finnes deler av filmen som føles litt langstrakte. 
De slemme kjempenes voldsomme besøk hos SVK varer og rekker, og det brukes også litt for mye tid på en sekvens ved Buckingham Palace. 

Kanskje virket et kongelig besøk mye mer spennende da boka ble skrevet enn nå. 
I filmen setter denne sekvensen fremdriften i handlinga på pause litt for lenge. 

Men avslutningen har mye fartsfylt moro, med effektiv regi og effektmakeri på høyt nivå. 
Spielberg får det til å virke svært enkelt å lage slike filmer, noe det selvsagt ikke er. 

SVK – Store Vennlige Kjempe mangler den siste lille magien som hadde hevet den opp i eventyrfilmens toppklasse. 
Kanskje føles dette en smule kalkulert og veloverveid. 
Kanskje har respekten for Roald Dahls bok vært litt for stor. 

Men det er ingen tvil om at familiene trygt kan møte opp på kino i et stort antall, for Steven Spielberg vet hvordan man underholder et bredt publikum. 

SVK – Store Vennlige Kjempe er et oppløftende og engasjerende eventyr også som film. 

(Filmen vises utenfor konkurranse på filmfestivalen i Cannes, og får norgespremiere til sommeren) 
",1
"The Nice Guys
Brukbar underholdning av den barske sorten. 

Filmfestivalen i Cannes (NRK): 
Shane Black er en av buddy cop-sjangerens viktigste bidragsytere gjennom sine manus til Dødelig våpen-filmene og The Last Boy Scout på 1980- og 90-tallet. 

Sjangeren krever to ulike personer som ikke kommer overens i begynnelsen, men ender opp med å bli kompiser. 
Nå har han skrevet og regissert The Nice Guys, der hovedpersonene ikke er politi, men henholdsvis en pengeinndriver og privatdetektiv. 

Mye er på stell, men ikke alt. 
For selv om dette er florlett underholdning med en del grei action, vittig dialog og fet tidskoloritt, er flere av vitsene veike og forutsigbare, fremdriften er vekslende, og plottet er teit. 

The Nice Guys er likevel brukbar som underholdning av den helt enkle sorten. 

Har det morsomt 

Jackson Healy (Russell Crowe) er pengeinndriver og Holland March (Ryan Gosling) en privatdetektiv i Los Angeles i 1977. 

Deres veier krysses med en sak som omhandler en død pornostjerne, en mystisk film, skumle bakmenn og en savnet datter av sjefen for påtalemyndighetene. 

Karene snor seg gjennom byens lugubre miljøer med Hollands 13 år gamle datter Holly (Angourie Rice) på slep, mens den farlige leiemorderen John-Boy (Matt Bomer) er etter dem. 

Filmer som dette avhenger av kjemien mellom hovedrolleinnehaverne, og det ser absolutt ut som om Russell Crowe og Ryan Gosling har det morsomt i rollene, som bærer preg av å være rimelig enkle og grunne. 

Shane Blacks manus gir dem noen enkle bakgrunnshistorier som egentlig ikke ser ut til å spille noen større rolle. 
Ett eksempel er at Holland mistet kona si i en brann han føler skyld for, men det er bare en saksopplysning som vi aldri ser figuren bære noe som helst preg av. 

I Dødelig våpen-filmene stakk spesielt Mel Gibsons Riggs-figur langt dypere, noe som gjorde filmen bedre. 
Likevel kan det ikke underslås at duoen Crowe/Gosling utgjør en rimelig høy underholdningsfaktor. 

Ett av denne filmens andre fortrinn, er at de får følge av 14 år gamle Angourie Rice, som er et morsomt bekjentskap som Hollands kvikke og tiltakslystne datter. 

Litt for pene bilder 

Rent stilmessig scorer filmen på god tidskoloritt, spesielt på bilfronten, der motorveiene er fulle av 70-talls-biler, skjønt de er åpenbart av den digitale varianten. 

Lydsporet er fylt av fabelaktig partymusikk fra æraen, setdesigneren og kostymedesigneren har veltet seg i fargerike 70-talls-interiør og mote, og alt er festet til film av den dyktige Oscar-vinneren Philippe Rousselot. 

Jeg har bare én ting å utsette på de digitale bildene. 
De er helt rene og pene, uten spor av filmkorn, som jeg mener ville ha forsterket følelsen av 1977 og gitt filmen et barskere uttrykk. 

The Nice Guys lykkes som publikumsvennlig underholdning, men Shane Black kunne nok ha prøvd enda litt hardere. 

Det går litt sakte av og til, klipperytmen burde vært kjappere, vitsene burde vært strammere og volden burde vært langt hardere. 

The Nice Guys når derfor ikke opp mot buddy cop-filmene som Shane Black skrev på 1980-tallet, men det er samtidig vanskelig å direkte mislike den. 

Det er en ærlig underholdningsfilm uten andre ambisjoner enn å gi publikum et par timer ren eskapisme av den litt tøffere sorten. 

(The Nice Guys vises utenfor konkurransen på filmfestivalen i Cannes. 
Norgespremiere: 
10. juni 
",1
"Captain Fantastic
Viggo Mortensens beste på lenge. 

Filmfestivalen i Cannes (NRK): 
Captain Fantastic høres kanskje ut som en superheltfilm, men bak tittelen finner vi et nydelig drama om en uortodoks families møte med det moderne samfunn. 

Manusforfatter og regissør Matt Ross har skapt en vakker og rørende skildring av forholdet mellom en far og hans 6 barn. 

Viggo Mortensen spiller en av sine beste roller på lenge, mens også barna portretteres av talenter som fremstår ekte og naturlige. 

Captain Fantastic er kanskje en litt naiv hippiedrøm, men det er en fantastisk fin film! 

Spørsmål om oppdragelsen 

Ben (Viggo Mortensen) bor i skogen i det nordvestre USA med sine seks barn, som han skolerer og trener hardt for å kunne overleve i villmarka, uten kontakt med omverden. 

Når moren dør på sykehus, krever barna at de skal dra i begravelsen. 
Ben gir etter, men det skal vise seg å være en risikabel avgjørelse. 

Møtet med sivilisasjonen får nemlig barna til å sette spørsmålstegn ved oppdragelsen de er blitt utsatt for. 

Filmen fører oss inn i skogen med store, sveipende bilder før vi introduseres for Ben og barna mellom trærne på bakken. 
De fremstår som en tett sammenknyttet familie med troverdig dynamikk og interaksjon. 

Han driver dem hardt og kjærlig gjennom et beinhardt dagsprogram, tilrettelagt for både kroppsstyrke og intellektuell utvikling. 

Kanskje pusher en slik skogsfamilie grensen for hva som strengt tatt er troverdig, men jeg liker ideen, og forstår dessuten at det ligger noe bak valget om å bo der som vi ikke får vite med en gang. 

Spesielt henger dette sammen med kona, som altså ligger på sykehus når filmen starter. 

Spiller imponerende godt 

Reisen til sivilisasjonen gir barna et kultursjokk, siden de har vært så godt som totalt skjermet fra storsamfunnet i mange år. 
Og de begynner altså å undre på om deres fars metoder egentlig er de beste for dem. 

Spesielt gjelder dette eldstesønnen Bodevan (Charles MacKay), en lynende intelligent ung mann som i møte med personer på reisen begynner å forstå at han mangler kunnskap om å omgås andre mennesker. 

Men selv om de eldste barna begynner å tvile på farens teorier, ligger det alltid en dyp kjærlighet mellom dem som er tydelig og åpenbar. 

Viggo Mortensen spiller imponerende godt i hovedrollen. 
Ben er en sterk sjel, merket av omstendigheter som gradvis avsløres. 

Innledningsvis har han en fast overbevisning om at han gjør det rette for barna sine. 
Det gjør inntrykk når også han på et tidspunkt begynner å innse at ting kunne vært annerledes. 

En interessant kontrast til ham får vi gjennom Frank Langella, som spiller faren til hans avdøde kone, og dermed bestefar til de seks barna. 

Han har en fiendtlig innstilling til Ben, men det ligger ikke ondskap bak, men en overbevisning om at barna trenger en tryggere oppvekst. 

Captain Fantastic skildrer godt det sterke båndet som holder denne familien sammen, til tross for uenighetene som oppstår. 

Den sier noe om forholdet mellom foreldre og barn, og hvordan alle til slutt må løsrive seg. 
Mortensen og de unge skuespillerne er fantastiske, manuset er varmt, morsomt og menneskelig. 

Regissør Matt Ross trykker nok på litt for mange knapper for å fremkalle tårene hos publikum. 
Men det største jeg har å utsette på filmen er tittelen, for Captain Fantastic gir assosiasjoner til noe som denne filmen slett ikke er. 

Likevel, Captain Fantastic anbefales på det hjerteligste! 

(Captain Fantastic vises i sideprogrammet Un Certain Regard på filmfestivalen i Cannes. 
Norgespremiere: 
5. august 
",1
"X-Men:Apocalypse 

Ikke min superskurk. 

X-Men: 
Apocalypse er en underholdende, men ujevn superheltfilm. 

Rollegalleriet er fremdeles noe av det best sammenskrudde sjangeren har å tilby. 
Filmen leverer rikelig med tøff action, og jeg både lo og tørket et par tårer i løpet av filmens drøye to timer. 

Men dessverre er manuset og den helhetlige gjennomføringen på et merkbart lavere nivå enn i de to foregående fortidsfilmene i X-Men-serien. 

Som antagonist har mutanten Apocalypse fått et veldig tydelig navn. 
Men det er trist at regissør Bryan Singer ikke ga rollefiguren noen flere karaktertrekk enn en altoppslukende tørst etter gudemakt og jevnlig ødeleggelse av jorden. 
En skuffende kjedelig superskurk. 

Og der First Class og Days of Future Past var veldig gode til å bygge spenning ved å utforske psykologien og moralen i sine militærpolitiske baktepper, evner ikke Apocalypse å bruke denne historiens mer religiøse og filosofiske overtoner til drivstoff for hverken dramaturgi eller ettertanke. 

Statiske slåsskamper 

Apocalypse (Oscar Isaac) er en særdeles mektig mutant som både unngår døden og vinner nye krefter ved å flytte seg over i en ny mutantkropp når han trenger ny livsgnist. 

Da han våkner opp på 80-tallet etter en 5000 år lang hvil, innser supermutanten raskt at her trengs det en real apokalypse for å renske jorden for svakhet, så en ny sivilisasjon kan vokse fram. 

Magneto (Michael Fassbender) er ikke fremmed for den slags tankegods, og blir med som en av Apocalypses ""fire ryttere"". 
Og da militære løsninger raskt feiler for verdens supermakter, er det opp til våre unge venner, under ledelse av Charles Xavier (James McAvoy), å ta opp kampen. 

Og det er mye å glede seg over blant våre unge venner. 
Spesielt Sophie Turner som Jean og Kodi Smit-McPhee som Nightcrawler er fengende tilskudd til rollegalleriet. 

Det er også studentene som gir filmen en populærkulturell smak av 80-tallet, selv om epokekoloritten ikke er like gjennomgående og kul som de vi fikk av 60- og 70-tallet i de forrige filmene. 

Det mangler ikke på voldsomme ødeleggelser og dramatiske slagsmål utover i filmen, men den store spenningen uteblir. 
Det blir etter hvert både forutsigbart og ganske ensformig. 

Oscar Isaacs vanlige utstråling er vanskelig å få øye på under all sminken. 
Jeg skulle ønske han kunne sluppet oss inn i kjernen til Apocalypses gudekompleks. 
Men han klarer ikke å løfte den gamle mutanten fra å være en endimensjonal superskurk – en veldig vrien sisteboss som må beseires. 

Og når de de beste og mektigste av mutantene stort sett bruker dirrende håndbevegelser og intense blikk til å kanalisere sine superkrefter, så ender vi opp med en statisk, strålebefengt og ganske langdryg actionsekvens som skal avgjøre det hele. 

Magnetos svakeste film 

Mitt største hjertesukk, er at denne filmen ble et svakt kapittel for Magneto. 

En god forhistorie om hans nye liv i Polen setter opp fallhøyden for hvor ødeleggende denne filmen blir for figuroppbyggingen til Erik Lehnsherr. 
Ved å aldri ta inn over seg hvor grusom hans handlinger er i denne filmen, hopper Singer over en av filmseriens viktige sjelesår og overser den emosjonelle dybden som Magnetos gjerninger bør ha. 

Vi som publikum får hverken anledning til å gråte over Magnetos fall, fordømme han, tilgi han eller filosofere hva som skjer med en sjel som på egen hånd, og med fullt overlegg, tilsynelatende dreper en hel by og store deler av dens sivilbefolkning. 
Er det en vei tilbake fra det? 

Et lunt lite ""Jeg visste du hadde det gode i deg Erik, gamle kamerat"" fra Xavier tar alle de mulighetene vekk for oss – og X-Men: 
Apocalypse er en vesentlig fattigere film på grunn av det. 

Rik på høydepunkter også 

Til tross for svakhetene, er det mye å glede seg over for fansen i denne filmen. 

Det er både korny morsomt (stikkord: 
Wolverine) og actionfriskt til tider. 
Og Metallicas riffsterke The Four Horsemen får fram gliset når låta tonesetter Angels møte med sine nye venner. 

Raven fortsetter å være en av de mest fascinerende av mutantene i Jennifer Lawrences drakt, og filmens anslag – som tar oss med til Egypt for drøye 5000 år siden – er morsom arkitekturaction med en smak av Indiana Jones. 

Quicksilver (Evan Peters) er også et høydepunkt, og hans krefter vises igjen på fornøyelig vis. 
Hans dans med tiden får fram det beste i X-Mens humor og oppfinnsomhet. 
Ikke like ""wow"" som i Pentagon-scenen fra Days of Future Past, men ganske så ""wow"" likevel. 

PS. 
Det skjer noe etter rulleteksten også denne gang. 
",1
"Our Kind of Traitor
En slapp spionthriller. 

Our Kind of Traitor er en tam sjangerfilm som skjemmes av ujevne skuespillerprestasjoner og en avslutning som roter bort spenningstoppene. 

Damian Lewis nærmer seg tidvis parodien med sin overspilte sitronmunn-tolkning av en britisk etterretningssjef. 
Og Ewan McGregor har noen overraskende flate replikkavleveringer som poesiprofessor på ville veier. 

Stellan Skarsgård redder noe av dagen som livsglad russisk avhopper. 
Men ut fra stjernegalleri og plottpotensial, er dette en skuffende John le Carré-filmatisering. 

En vel hektisk bromance 

Professor Perry Makepeace (Ewan McGregor) og hans advokatkone Gail Perkins (Naomie Harris) er på kjærlighetsferie i Marokko for å prøve å redde sitt haltende forhold. 

Det går ikke knallbra, og etter å ha blitt forlatt ved middagsbordet, blir Perry invitert over til nabobordet. 
Der kjører den karismatiske russiske gangsteren Dima (Stellan Skarsgård) et humørfylt show – og Perry lar seg forføre av det glade ferieliv. 

Middag blir til fest, som blir til tenniskamp, som blir til ""ta med deg kona di på min datters bursdagsfest i morgen"". 

Der bekjenner Dima sitt egentlig motiv for det plutselige vennskapet, og overleverer Perry en minnepinne som han innstendig ber om at blir levert til britisk etterretning. 

På den disken finnes beviser på at Russisk mafia prøver å bli legitim ved at det investeres blodpenger i Londons finansverden. 
Og i prosessen forsøker de å kvitte seg med alle ""ærlige"" gamle skurker som Dima. 

Ikke min type forræder 

Regissør Susanna White har laget en estetisk fin spionfilm som beveger seg sømløst mellom London, russiske skoger, franske alper og Marokkos gater. 

Men med unntak av et skogsbildrap tidlig i filmen, er det få av stedene som stikker seg mer ut enn helt ordinære landskap fra en James Bond-film. 

Det som stikker seg mest ut er dessverre det jeg antar er produktplasseringskulisser - av typen kjøpt og betalt. 
Filmen bruker lang tid både på Arsenals hjemmebane Emirates i London, og på Einstein museet i Bern. 

Jeg synes det er pussig å velge en fotballkulisse i London for en spionfilm om russiske investeringer uten å nevne russiske pengers kontroversielle rolle i engelsk klubbfotball. 

Mer problematisk er det at begge disse scenene er så stappet med logoer at de framstår kunstige i filmens fiksjonsunivers – som små reklamefilmer mellom slagene. 

Our Kind of Traitor får ikke fram det spenningsforholdet som ligger i filmens tittel. 

Dima er egentlig ikke som en forræder å regne. 
Han er bare en mafiaskurk som ute etter å redde sin familie etter at han får sin dødsdom av russerne. 
Det er å flykte, ikke forråde. 

Forræderiet ligger heller hos den russiske mafialederen som dreper alle av den gamle garde. 
Men det bedraget avsløres allerede i filmens åpningssekvens – så det ligger ikke mye spenning i den biten. 

Så da blir dette en helt rett fram spionfilm med skuffende få plottvendinger, som dessverre skusler bort sin mest intense actionscene omtrent førti minutter for tidlig. 
",0
"Gimme Danger
Iggy Pop viser seg å være en fantastisk historieforteller. 

Filmfestivalen i Cannes (NRK): 
Det virker kanskje litt merkelig å la en kul kis som Jim Jarmusch regissere en dokumentar om punkens forfedre, The Stooges, men det viser seg at Jarmusch har laget en morsom, informativ og underholdende film innenfor et forholdsvis standard rammeverk som vi kjenner fra de fleste musikkdokumentarer. 

Innenfor disse rammene greier Jarmusch imidlertid og leke med formatet, og gir oss et snev av den rå nerven og anarkistiske holdningen som The Stooges sto for. 
Jarmusch kunne med fordel spart seg for hele reunion-sekvensen mot slutten, men Iggy Pop viser seg å være en fantastisk historieforteller, som avdekker fortiden sin uten å forskjønne den. 

Dette virker å være ærlig og ekte, og med gode beskrivelser av æraens musikkscene. 
Derfor er Gimme Danger ikke bare et must for Stooges-fans, men også relevant for alle andre musikkinteresserte. 

Starter med slutten 

Nesten ingen slike dokumentarer starter med begynnelsen. 
Det gjelder å dra en historie som definerer subjektene og stemningen som skal prege dokumentaren videre. 

Med The Stooges virker det som et godt og naturlig valg å starte med slutten. 
Her får vi en bitende, men morsom beretning om hvordan bandet gikk dukken i 1973, etter 6 hektiske år uten særlig suksess, og etterlater bandmedlemmene på bar bakke. 

Så spoler Jarmusch helt tilbake til Iggy Pops barndom, da han bare het Jim Osterberg og bodde i ei campingvogn med foreldrene sine i Ann Arbor, Michigan. 

Opprinnelsen til The Stooges ligner på måten mange andre rockeband blir til på, med rastløse og skoletrøtte ungdommer som leter etter et utløp for sin energi og kreativitet. 

Stooges-medlemmene som intervjues, både i nye og gamle opptak, er klare på at de bare var ungdom som ikke egentlig visste hva de drev på med, noe som tydeliggjøres i skildringene av deres kontakt med managere og plateselskaper. 

Likevel traff de noe rent musikalsk, spesielt i sine liveopptredener, som ettertiden kanskje har satt mer pris på enn datiden gjorde. 
Denne filmen inneholder mange tøffe glimt av hvordan The Stooges, og da spesielt Iggy Pop, ga alt på scenen. 

Vitalitet og energi 

Gimme 
Danger forteller historien om The Stooges i en ganske tradisjonell og kronologisk rekkefølge, men Jim Jarmusch og hans researchere har funnet en imponerende mengde råmateriale, både bilder, tv-klipp og filmklipp, redigert med vitalitet, energi og glimt i øyet. 

Jeg liker også godt hvordan enkelte hendelser, som det ikke finnes opptak av, visualiseres med videoeffekter og animasjoner, som for eksempel når Iggy forteller om en narkotung episode før han skal på scenen på en stor festival i 1970. 

Denne filmen kunne ha avsluttet på en perfekt måte rundt et kvarter før slutt, når The Stooges er oppløst og en fin montasje billedliggjør hvor store inspiratorer de ble for punkerne og postpunk-generasjonen. 

Arven etter The Stooges er en seiersberetning, og det ville vært et utmerket punktum for Gimme Danger. 
Dessverre får vi en lengre epilog om gjenforeningen på 2000-tallet, som kanskje må med i en full beretning om bandet, men som likevel føles som et antiklimaks. 

Her slenges det rundt mange navn, steder og uinteressante detaljer, og temperaturen på hele dokumentaren faller flere hakk. 

Likevel er Gimme Danger et godt dokument over dette harde, kompromissløse, støyende og tullete bandet som aldri fant suksessen de muligens fortjente i sin opprinnelige form. 

(Gimme Danger vises utenfor konkurransen i Cannes. 
Det er ikke kjent hvorvidt den kommer på kino i Norge. 
",1
"The Neon Demon
Forførerisk om skjønnhet og sjalusi. 

Filmfestivalen i Cannes (NRK): 
Den danske regissøren Nicolas Winding Refn (Pusher, Drive, Only God Forgives) vet hvordan han skal provosere sitt publikum. 

The Neon Demon har kanskje ikke et veldig komplisert budskap, og det formidles i en stilisert pakke som man gjerne må kalle pretensiøs. 
Men filmen er også ufattelig nydelig, der hver filmrute kunne vært utstilt i et museum. 

Jeg synes den fungerer godt som en utspekulert kald og kynisk kommentar til vår kulturs skjønnhetsjag, her representert ved modellbransjen. 
The Neon Demon vil fremstå som overfladisk for noen, men for meg er dette en forførerisk skildring av kropp, skjønnhet og sjalusi. 

Stiger raskt i gradene 

16 år gamle Jesse (Elle Fanning) kommer til Los Angeles for å prøve seg i modellbransjen. 
Der blir hun kjent med sminkøren Ruby (Jena Malone) og fotografen Dean (Karl Glusman). 

Agenter og fotografer responderer på hennes ungdommelighet og vakre utseende, blant annet hos en kjent motedesigner (Alessandro Nivola), og Jesse stiger derfor raskt i gradene. 

Dette skaper misunnelse hos to litt eldre modeller uten samme hell, nemlig Sarah (Abbey Lee) og Gigi (Bella Heathcote). 

The Neon Demon er utsøkt filmet av fotograf Natasha Braier og har et suggererende Giorgio Moroder-lignende lydspor av Cliff Martinez som effektivt understreker den kalde kynismen som portretteres i historien. 

Det er noen utrolig velgjorte sekvenser her, med stilige kulisser, prangende kostymer og utspekulerte billedkomposisjoner. 
Jeg tror at Stanley Kubrick ville nikket anerkjennende til denne filmen. 

Selv når Elle Fanning danser som en alv med Los Angeles skyline i bakgrunnen, har den et kunstig og stilrent preg som understreker tematikken. 

Drag av nekrofili 

Elle Fanning spiller fortreffelig i rollen som Jesse, ei pur ung og jomfruelig jente som kanskje ikke er så uskyldig som man først antar. 

I andre roller er det verdt å merke seg Alessandro Nivolas minimalistiske spill som den betatte motedesigneren, Christina Hendricks i et kort innhopp som den ærlige modellagenten Jan og Keanu Reeves i en mørk rolle som driveren av det slitne motellet som Jesse bor på. 

Men den store stjerna i The Neon Demon er Nicolas Winding Refn selv. 
Hans stiliserte uttrykk preger hele filmen, med sterke, sensuelle undertoner, samt drag av kannibalisme og nekrofili. 

The Neon Demon er bygget over illusjonen om at utseendet er viktig. 
Motedesigneren i historien sier på et tidspunkt at ""skjønnhet er ikke alt, skjønnhet er det eneste"". 

Som publikum må man gruble over om man kanskje ikke burde føle seg litt truffet. 
Hadde vi likt denne filmen like godt uten fokuset på nakne kropper og iskald estetikk? 

Nicolas Winding Refn kommenterer skjønnhetsjaget på en treffende måte, og det gjør The Neon Demon til en besnærende film, som også føles litt ubehagelig. 

(The Neon Demon vises i hovedkonkurransen på filmfestivalen i Cannes. 
Norgespremiere: 10. juni) 
",1
"Warcraft: The Beginning
Hardtslående og effektfull fantasifilm. 

Jeg har aldri spilt noen av Blizzard Entertainments suksessrike Warcraft-spill. 
Mine eneste forventninger til filmen Warcraft: 
The Beginning var knyttet til at den er skrevet og regissert av Duncan Jones (Moon, Source Code). 

Det viser seg at han har laget en morsom fantasifilm som underholder effektivt! 
Den inneholder riktignok elementer som er rent sludder, inkludert stiv dialog, men historiefortellingen er ganske rik, med klart definerte rollefigurer med åpenbare funksjoner. 

Warcraft: 
The Beginning har tøffe og kaotiske krigsscener, alt pakket inn i miks av ypperlig CGI-animasjon og virkelige figurer og omgivelser. 
Subtil filmkunst er det ikke, men Warcraft kunne aldri være annet enn en hardtslående og effektfull fantasifilm. 

Orker invaderer Azeroth 

Warcraft-universet rommer både mennesker og orker, noen med magiske krefter. 
Denne filmen går tilbake til starten og forteller hvordan orkene invaderer riket Azeroth gjennom en portal under ledelse av den onde Gul'Dan (Daniel Wu). 

Kong Llane (Dominic Cooper) og krigeren Anduin (Travis Fimmel) leder an i kampen mot de invaderende orkene og tilkaller vokteren Medivh (Ben Foster) for magisk hjelp. 

Samtidig begynner orken Durotan (Toby Kebbell) å vurdere et opprør mot Gul'Dans lederstil. 

Filmen introduserer oss for begge leirene i starten, og gjør en god jobb med å plassere de ulike figurene før det braker løs. 

Ikke alle figurene er like interessante. 
Dominic Coopers kongeskikkelse blir for glatt og intetsigende. 
Travis Fimmel lykkes langt bedre som den heltemodige Anduin, med sine uttrykksfulle øyne som sitt fremste våpen. 

Ben Foster er også som vanlig en skuespiller man kan stole på. 
Han gjør Medivh til en over middels interessant figur, en plaget sjel som kjemper mot truende krefter. 

På orkefronten er skuespillerne prisgitt CGI-animasjonen, men den er heldigvis god og unngår ""uncanny valley""-effekten fra tidligere års CGI-filmer. 

Orkene er så detaljrike og livaktige at man av og til glemmer at de er animerte. 
Dermed er for eksempel Toby Kebbell i stand til å gi Durotan en orkelighet med god spennvidde. 

Overraskende godt fortalt 

En annen spennende skikkelse jeg ennå ikke har nevnt, er Garona (Paula Patton), som er halvt ork og halvt menneske. 
Hvordan det har gått til, får vi ingen forklaring på, men hun gir i alle fall en interessant beskrivelse av hvilke konsekvenser seksuelle forhold mellom orker og mennesker kan få. 

Hun havner i skvis mellom de krigende partene, og må foreta valg som kan få stor betydning. 
Hun er også en av de få sterke kvinneskikkelsene i en historie full av hankjønn. 
Fordelingen kunne vært bedre, med tanke på at ca 35% av World of Warcraft-spillerne er kvinner. 

Warcraft: The Beginning inneholder magikere, grønne krefter, portaler, teleportasjon, dverger, orker og enorme fabeldyr. 
De som synes slikt er tøys, kan like godt holde seg borte fra denne filmen. 

Men de som har sans for denne typen eventyrfortellinger, kan se frem mot en overraskende godt fortalt historie, som morer og engasjerer uten dødtid. 

Duncan Jones og Charles Leavitts manus er ikke helt fritt for flau dialog og enkle fremdriftsløsninger. 
Filmen mangler også humor, som hadde vært velkomment, men Warcraft: 
The Beginning er likevel en solid dataspillfilmatisering, med flere styrker enn svakheter. 

I mine øyne fortjener den å bli en stor nok suksess til at oppfølgere får se dagens lys. 
Duncan Jones kan ha sørget for at Warcraft-fans går lyse tider i møte. 
",1
"Alice Through The Looking Glass
Fantasirik eventyrfilm med fortellerglede. 

Alice Through The Looking Glass er oppfølgeren til Tim Burtons Alice In Wonderland, begge basert på Lewis Carrols klassiske eventyrbøker. 

Nå er det James Bobin (Da Ali G Show, Flight Of The Conchords, The Muppets) som regisserer, og han gjør slett ingen dårlig jobb med å kanalisere Burtons visjon fra den første over til den andre. 
Historien er full av snodige figurer, actionfylte situasjoner og visuelle lekkerheter. 

Burtons film hadde kanskje noen mørkere stemninger som gjorde den mer interessant, men Bobins andrefilm står seg overraskende godt, og er en fantasirik eventyrfilm som utviser solid fortellerglede. 

Må reise tilbake i tid 

Alice Kingsleigh (Mia Wasikowska) kommer tilbake til det absurde og merkelige Eventyrland, der hun oppdager at hattemakeren Tarrant Hightop (Johnny Depp) har gått inn i en dyp depresjon. 

Ingen tror på teorien om at familien hans, som tilsynelatende ble drept av en drage, likevel er i live. 

For å hjelpe hattemakeren må Alice reise tilbake i tid for å redde familien, men det blir ikke lett å stjele tidsreisefarkosten kronosfæren fra Tiden (Sacha Baron Cohen). 

Jeg har ikke lest Lewis Carrols Alice-bøker, og kan derfor ikke kommentere hvordan filmen står seg til bøkene. 
Men som film er dette et fargesprakende eventyr med stor oppfinnsomhet i det visuelle uttrykket. 

Data-animasjonen dominerer så sterkt at historien av og til står i fare for å havne i bakgrunnen. 
Tidsreiseplottet er heller ikke det mest originale eller medrivende. 

Vi har sett denne typen historier mange ganger. 
Men som visuell fantasi, er Alice Through The Looking Glass et imponerende skue. 

Fantasifullt effektmakeri 

Jeg likte ikke Mia Wasikowskas Alice så godt i den første filmen, der hun fremsto som en veik heltinne. 
Hun er heldigvis et hakk bedre i denne filmen. 

Johnny Depps hattemaker er gråere i oppfølgeren, som forklares av historien, men gjør figuren litt kjedeligere. 
Mer galskap hadde gjort susen for Depp, men heldigvis kan Helena Bonham Carter dyrke galskapen som Iracebeth. 

Sacha Baron Cohen spiller Tiden på sitt sedvanlige vis med tulleaksent, med delvis hell. 
Det aller beste er kanskje å høre Alan Rickmans stemme igjen, i hans siste filmrolle som sommerfuglen Absolem. 

Alice Through The Looking Glass har mye å by på for de som elsker gode effekter på film. 
Den kunne vært fantastisk om historien og figurene var like gode. 

Regissør James Bobin har prestert på et nivå som ligger rett under de beste eventyrfilmene, men dette er likevel verdt en anbefaling. 

Filmen har absolutt en verdi som fantasifullt effektmakeri, der spesielt en spennende sekvens med en bokstavelig kamp mot tiden er et høydepunkt. 
",1
"Den lille prinsen
Treffer voksne sterkere enn barn. 

Den lille prinsen er et nydelig eventyr som kanskje fremstår som nok en data-animert familiefilm, men det spørs om ikke historiens tematikk vil gå over hodet på de aller minste barna. 

Her får vi nemlig servert en drømmende fabel om varm og myk menneskelighets vanskelige kår i en kald og kantete verden, og om voksne som har glemt hvordan det var å være barn. 

Regissør Mark Osborne (Kung Fu Panda) blander ulike animasjonsmetoder på en smart og effektiv måte og forteller en poetisk historie som kanskje treffer voksne sterkere enn barn. 

Den lille prinsen belønner deg med fantastiske bilder og filosofiske tanker om livet. 

Drømmer stort om det umulige 

Filmen er basert på en bok fra 1943, skrevet og illustrert av franske Antoine de Saint-Exupéry. 

I filmversjonen er handlingen oppdatert til vår tid, der ei jente flytter inn i et nytt nabolag med moren sin. 
Den nærmeste naboen er en eksentrisk gammel flyger som forteller jenta en historie om en liten prins som bor på en asteroide, og som han en gang møtte etter et havari i ørkenen. 

Mannen reparerer på flyet som en gang skal ta ham med tilbake til den lille prinsen, men det skal bli opp til jenta å få det til å skje. 

Den moderne verden skildres som et sted der et menneske defineres av dets prestasjoner. 
Jentas mor har lagt opp et strengt regime for å forberede datteren på skolegang og voksenliv. 

De bor i et hus i en by der alt er firkantet. 
Forskjellen er stor når historien tar oss over til den gamle flygernaboen, der gresset vokser vilt og alt henger på halv tolv, men han kan noe som andre voksne tilsynelatende har glemt, nemlig å drømme stort om det umulige. 

Kanskje går Mark Osborne litt for grundig til verks for å utbasunere kontrastene, vi skjønner tegninga tidlig, men historiefortellingen fungerer likevel etter hensikten. 

Praktfull animasjon 

Det brukes to forskjellige animasjonsteknikker i Den lille prinsen. 
Digital animasjon er den dominerende formen, men en historie i historien skildres med stop motion-animasjon. 

Dette er et modig grep som fungerer overraskende godt for å skille mellom filmens nåtid og fortid, eller kanskje er det mellom virkelighet og fantasi? 

Regissør Mark Osborne har kanskje gjort en del forandringer og oppdateringer fra Antoine de Saint-Exupérys berømte bok, men filmen ivaretar bokas filosofiske betraktninger rundt hva som er grunnleggende viktig i livet. 

Den lille prinsen kan faktisk gi oss et og annet å tygge på i forhold til vår oppfatning av oss selv, om vår menneskelighet, om barndom kontra voksenliv, og den forteller sin historie med praktfull animasjon og gode norske stemmer. 
",1
"Robinson Crusoe
Skipbroten utan fredagskjensle. 

Etter ei veke med mykje diskusjonar om adapsjonar, og korleis dei må/bør/kan gjerast, dukkar det neimen meg opp ein til. 
Her er det dog snakk om ei adapsjon i mildaste form. 

Soga om Robinson Crusoe har sidan opphavet på 1700-talet vore gjenstand for det som må vere eit tresifra ulike filmar, bøker, teikneseriar, songar, og til og med realityseriar i altfor mange sesongar. 
Jamt over går den slik – ein skipbroten mann treff ei aude øy, og må overleve som best han kan på det vesle han har av ressursar i åra fram til han blir redda. 

Denne gongen er det derimot ei endring, det visar seg at historia Crusoe har fortalt er hovudsakleg sjølvskryt – her er det hans trufaste papegøye som er i hovudrolla, han fortel korleis det verkeleg hendte. 
Papegøyen Mac, eller Tirsdag som han etter kvart blir kalla, ynskjer mest av alt å kome seg vekk frå jungeløya han bur på – som dyra rundt han ukritisk oppfattar som absolutt heile universet. 

Sjølv er Tirsdag sikker på at det finst meir, og han får mistanken bekrefta når ein unggut skyl i land frå havet utanfor (meir spesifikt, England). 

Til å byrje med er Crusoe ein ukjend trugsel for den merkelege samansetjinga av trau-kameratar, men dei finn snart ut at den rare tobeinte berre vil dei vel. 
Skipskattane som skyl i land saman med han, vert derimot ei fare. 

Dei norske stemmene er stort sett flotte – sjølv om dei, på godt og vondt, av og til kanaliserer 90-talets Flukta frå Dyreskogen for mykje. 
Eit nesten representativt utval dialekter frå utover landet stemmekler dei ulike dyra og menneska som dukkar innom øya, og set fine preg på artige – om enn litt uutvikla – figurar. 

Den fransk-belgiske originaltittelen er Robinson Crusoe, men mangelen på direkte kopling til originalhistoria er sikkert noko av grunnen til at filmen berre heiter The Wild Life på engelsk. 
Borte er tema som slaveri og religion, venen Fredag finst ikkje, kannibalane er mest med som myte, og tida Crusoe er på øya er redusert til tida det tek å vekse seg eit dugeleg skjegg. 

Slik sett er det ein lite tru adapsjon av opphavsverket, men er det dermed ein dårleg film? 

I dette tilfellet? 
Njæ. 
Det formelsatte 90-minuttersmanuset er i beste fall middelmådig. 
Eit dødsfall, som tydeleg skal vere meint til å røyre publikum, er punktert av at figuren i liten grad er introdusert før den vart vekke. 
Legg handlinga under vatn og gi papegøyen namnet Ariel, så er du farleg nær Den Lille Havfruen, berre utan songar og med mindre sjel. 

Fine figuranimasjonar styrker dei mange fysiske- og slapstick-humorbaserte delane av filmen, og miljøskildringane er fargefylte om enn litt billege – men uinspirert kamerabruk dempar det som kunne ha teke animasjonen hakket høgare. 

Dei nederlandske regissørane Vincent Kesteloot og Ben Kassen har tidlegare hovudsakleg arbeidd på andre animasjonsfilmar med snakkande dyr – ført til kino her til lands som forfjorårets Torden & Magi, eller dei to filmane om skjelpadda Sammy. 
Desse filmane er ei etteraping av den amerikanske Pixar/Dreamworks-animasjonstradisjonen, til den grad at Crusoe ser ut som Dragetreneren-Hikken sin 1700-talsfetter. 

Som dei tidlegare filmane til regissørane har også Robinson Crusoe ei svakt duft av rett-på-DVD-filmane frå Esso-billegkassa over seg: 
Grei tidtrøyte – for kun 49 kroner 
",0
"Et helt halvt år
Når gode skodespelarar kjempar mot klisjeane. 

Etter gjennombrotet som Daenerys Stormborn i Game of Thrones prøver Hollywood sitt beste for å finne neste stoppestad for Emilia Clarke. 
Blant anna ei actionrolle i 80-talsoppfriskinga 
Terminator: 
Genisys som aldri heilt tok av. 
No er det eit nytt forsøk, eit romantisk drama av Jojo Moyes står for dør. 

Will Raynor (Sam Claflin) – ein ekte globetrottar og rikmann – er uoppmerksam ein augneblink og blir lam frå halsen og ned i ei ulukke. 
I heimbygda mistar den sjarmerande arbeidarklassejenta Louisa Clark (Emilia Clarke) kaféjobben, og på oppfordring frå kjærasten (Matthew Lewis) – som stort sett berre snakkar med ho når han set pulsklokka på pause – er den lokale arbeidsformidlinga neste stopp. 

Det visar seg at det er ei nyoppretta stilling som støttekontakt for ein mann med alvorleg helseproblem. 
Hm, kven kan det vere? 
Et helt halvt år er ein klassisk flyplassroman, skapt for varme dagar på stranda eller mørke haustkveldar ved peisen. 
Det hindrar ikkje filmen frå å følast litt for oppklipt og upolert i møtet med filmlerretet. 

Jojo Moyes i møte med Hollywood 

Forfattar Jojo Moyes – du veit, paperbackdronninga med gripande historier og pastellomslag som roper frå bokhyllene – held for tida på med si tredje bok om Lou. 
Etter at Hollywood snart er ferdig med å filmatisere Nicholas Sparks sine bøker, er det no hennar tur. 
Et helt halvt år, som er hennar filmmanus-debut, er den første i rekka, men det er allereie andre som er kjøpt opp – One Plus One (Den ene pluss en) blir mest sannsynleg den neste. 

Regissør Thea Sharrock er debutant på det store lerretet, men er ein ung teaterregissør med rik røynsle frå store scener i England. 
I Et helt halvt år er det nok skodespelarane ho har gjort mest arbeid med. 

Cinematografien, her gjort av Remi Adefarasin frå Band of Brothers (og ei rekkje romantiske komediar), verkar å vere gjort litt med eit halvt auge – heilt etter skuleboka, og like spennande som ei boligannonse. 

Klisjear vs. Godt hovudrollepar 

Våre hovudpersonar gjer gode ting med det dei er gitt, men manuset elles er tomt for personlegdom – i jaget på dei to vert fleire av bokfigurane overflødige. 
Fokuset på forholdet mellom Will og Louisa er sjølvsagt viktigast – men Charles Dance er redusert til ein svigerfarsfigur som utgjer «papp»-en i «pappa», og Matthew Lewis forsvinn så brått og utan avslutning at eg nesten lurte på om filmen hadde gløymd at han eksisterte, andre skodespelarar frå tv-suksessar som Doctor Who og Downton Abbey vert også underbrukt. 

Clarke nyttar sine høgst levande augebryn til å utgjere ei truverdig skikkelse som heimfødde Lou. 
Claflin er tilsvarande god som sarkastisk og bitter mann med rom for nokon i hjartet sitt – hovudsakleg utelukkande ved bruk av ansiktet. 
Noko seier meg at han er ein ny Matthew McConaughey. 
Etter nokre publikumssuksessar (Hunger Games-serien) er han no midt i samlebands-romantisk-drama-delen av karrieren si, før han om nokre år kan bryte ut og spele djupt og hardt i nokre verkeleg heftige Oscar-vinnarar. 
Det same gjeld for så vidt for Clarke. 

Noko skal Et helt halvt år likevel ha: 
Det er neppe alle filmar som klarar å gjere rullestolscener romantiske. 
Når filmen tidvis albogar klisjeane vekk frå forgrunnen er det gode glimt også her – til dømes ei scene etter ein konsert er søtladen, men veldig fint spelt. 

Møter «De urørlige» i døra 

Det er meir enn eit par likskapar mellom denne og De urørlige – 2012s franske film om ein eldre, ryggsøyleskada rikmann som må lærast opp til å leve igjen av sin utradisjonelle hjelpar. 

I dette tilfellet har franskmennene gjort det betre, og Et helt halvt år vart faktisk utsett på grunn av den europeiske suksessen. 
Utan samanlikning for øvrig pensar også båe innom det å ende livet sitt før symptoma gjer det. 
Her går derimot Et helt halvt år lengre, utan å nødvendigvis utforske det djupare likevel. 
Filmen er trass alt gitt aldersgrensa «Tillatt for alle» 

Hjelpt fram av godt skodespel kan likevel ikkje augebryna til verken Sam Claflin eller Emilia Clarke gjere heile jobben for Et helt halvt år. 
Både eksisterande og potensielle 
Jojo Moyes-fans vil nok finne mykje å gripe fatt i her, men filmen dukkar for hardt ned i klisjerammeverket sitt til at den klarar å unngå samlebandpreget. 
Synd, for det er mykje interessante tema filmen streifar innom, men lar ligge 
",0
"Teenage Mutant Ninja Turtles 2
Fargesprakende action uten innhold. 

Skilpaddene fra 1980-tallet er tilbake i nok en film, en oppfølger til rebooten fra 2014. 
Teenage Mutant Ninja Turtles 2 fokuserer på fargesprakende tegneserieaction, der grønt ser ut til å være favorittfargen. 

Den enkle historien overforklares og tydeliggjøres overdrevent, som for å understreke at målgruppa er 10-åringer. 

Det er ikke noe feil med å lage barnslige filmer, og jeg skjønner godt at barn vil la seg underholde av kjapp og effektfull action, men Teenage Mutant Ninja Turtles 2 taper på å ha bleike, kjedelige figurer i en likegyldig historie som mangler en frisk og original vinkling. 

Shredder slipper ut 

Skilpaddene Leonardo (Pete Ploszek), Donatello (Jeremy Howard), Raphael (Alan Ritchson) og Michelangelo (Noel Fisher) må igjen kjempe mot sin nemesis, Shredder (Brian Tee). 
Han befris nemlig fra en fengselstransport og går i ledtog med den fæle Krang (Brad Garrett). 

Sammen planlegger de å bygge en portal til en annen dimensjon, for å frakte Krangs supervåpen Technodrome inn i vår verden, som vil gi dem verdensherredømme. 

Skilpaddene får som vanlig hjelp fra tv-reporteren April O'Neil (Megan Fox), samt et nytt bekjentskap, nemlig den suspenderte politimannen Casey Jones (Stephen Amell), som bekjemper kriminalitet med hockeymaske, puck og kølle. 

Regissør Dave Green skal ha ros for å ha skapt et gjennomført tegneserieinspirert univers og for å bevege seg gjennom historien med kjapp og effektiv fortellerstil. 
Teenage Mutant Ninja Turtles-fenomenet var aldri ment å tas seriøst, og denne filmen er best når den anerkjenner hvor latterlig alt er. 

Den feiler når Green forsøker å skape mellomskilpaddelig dramatikk. 
Det oppstår en krise mellom brødrene på et tidspunkt, men det børstes veldig fort av, og betyr ingenting. 

Likeså er filmens skurker av den forglemmelige sorten. 
Shredder er ikke ond nok og Krang er bare snål. 
Ingen av dem innbyr til frykt av noe slag. 

De beste figurene er skurkehjelperne Bebop (Gary Anthony Williams) og Rocksteady (Stephen Farrelly under sitt fribryternavn Sheamus), som resulterer i velkomment komisk innhold. 

Innholdet mangler 

Filmen forsøker ved flere anledninger å forklare forskjellene mellom de fire skilpaddene, henholdsvis lederen, tenkeren, muskelmannen og pizzaelskeren, men dette er kun enkle omriss uten noen egentlig betydning. 

Enkel er også April O'Neil, der Megan Fox nok en gang må spille den hotte beiben som unge tenåringsgutter kan sikle etter. 

Betegnende nok for filmen er utseende så absolutt der, men innholdet mangler. 

Teenage Mutant Ninja Turtles 2 er grei nok som enkel underholdning, bare man ikke stiller med for store forventninger. 
Den er nok rettet mot et yngre publikum, som sannsynligvis overser historiefortellingens åpenbare svakheter. 

Kanskje er det overdrevent strengt å kreve en god historie med sterke figurer i en Teenage Mutant Ninja Turtles-film, men det er nettopp det de aller beste superheltfilmene må ha for å hevde seg i toppen. 

Konkurransen i dette segmentet er hard, og der greier ikke disse skilpaddene å hevde seg godt nok 
",0
"A Perfect Day
Mørkt, sårt og morsomt om Bosnia-krigen. 

Absurde etterdønninger etter Bosnia-krigen på 1990-tallet er et mørkt, sårt og morsomt bakteppe for filmen A Perfect Day, der Benicio Del Toro og Tim Robbins spiller to drevne hjelpearbeidere med en stadig mer desillusjonert holdning til arbeidet. 

Regissør og manusforfatter Fernando León de Aranoa forteller en sorthumoristisk historie om avmakt og handlingslammelse i et område herjet av krig. 

Det er en tragikomisk film med satiriske trekk, hevet av Del Toro og Robbins i gode hovedroller. 

Problematisk leting etter tau 

Hjelpearbeiderne Mambrú (Benicio Del Toro) og B (Tim Robbins) forsøker å få opp et lik fra en brønn et sted på Balkan i 1995. 

Når tauet ryker, må de ut på leting etter mer tau, noe som fører dem ut på en odysse av problematiske situasjoner sammen med tolken Damir (Fedja Stukan). 

Blant annet plukker de opp gutten Nikola (Eldar Residovic) som blir lovet en ball, roter seg bort på minelagte veier, møter bevæpnede soldater med uklare intensjoner og de får følge av analytikeren Katya (Olga Kurylenko) som Mambrú har hatt et forhold til. 

Filmen beskriver hvor utrolig vanskelig og uoversiktlig det kan være å jobbe i et krigsområde, der vanlig logikk kneler i møte med rigide regler, samt en befolkning med helt andre mål enn fred og fordragelighet. 

Dette gir oss en rekke morsomme og absurde situasjoner, som samtidig har et underliggende alvor som aldri gjør at morsomhetene går på bekostning av innholdet. 

A Perfect Day er skarpt skrevet og klokt regissert av Fernando León de Aranoa, som treffer en beundringsverdig konsistent tone gjennom hele filmen. 

Gode hovedroller 

Det er stadig interessant og underholdende å følge ringrevene Benicio Del Toro og Tim Robbins i rollene sine. 

Vi får et klart inntrykk av at dette er drevne hjelpearbeidere som har sett og opplevd det meste, og som møter situasjonene med en avslappet holdning som kan virke dumdristig for uerfarne, men det viser seg gang på gang at de har bedre kontroll enn man skulle tro. 

Jeg liker disse hovedrollene svært godt, og de matches av bosniske Fedja Stukan som tolken og Eldar Residovic som den unge og tøffe, men sårbare Nikola. 

Jeg må også nevne franske Mélanie Thierry. 
Hun spiller godt i rollen som den uerfarne Sophie, som på mange måter er publikums øyne inn i denne galskapen. 
Bare Olga Kurylenkos Katya er litt mindre interessant. 

A Perfect Day har en vidunderlig avslutning som poengterer den underliggende følelsen av absurd avmakt som hovedfigurene på ulike måter tar og føler på underveis. 

Det er interessant å se hvordan et krigsområde kan fortone seg i gråsonen når kamphandlingene er over, men kanskje ikke er det likevel. 

Fernando León de Aranoa har laget en underfundig film der humor og alvor går hånd i hånd på en merkelig reise som det absolutt er verdt å oppleve på kino 
",1
"The Conjuring 2
En solid dose kinoskremming! 

The Conjuring 2 starter med en fortellerstemme som sier at vi har sett så mye nå at det er lite som skremmer oss. 

Man skulle tro at dette er en gavepakke til vi som er filmkritikere. 
Jeg er en av de som vet når det ropes bø og gjennomskuer alle triksene for å skape skummel stemning på film. 

Likevel greier regissør James Wan (Saw, Insidious, The Conjuring) å skremme i The Conjuring 2, som fremstår som en god, gammeldags grøsser, med solid håndverk og en god forståelse for sjangeren. 

Dette er ikke filmen for innovasjon og nyvinninger, men byr på en solid dose kinoskremming! 

Må over Atlanteren 

I forrige film måtte ekteparet Ed og Lorraine Warren (Patrick Wilson og Vera Farmiga) hjelpe en amerikansk familie som ble plaget av en demon. 

I denne filmen må de over Atlanteren for å hjelpe en ny familie i Enfield i England. 
Året er 1977, og spøkelset av en tidligere huseier truer Janet (Madison Wolfe), datteren av alenemoren Peggy (Frances O'Connor). 

Hun kontakter kirken, som igjen tilkaller ekteparet Warren, som skal oppdage at de står foran en potensielt livsfarlig oppgave. 

The Conjuring 2 følger demonfilmens regler og konvensjoner til punkt og prikke, uten av det nødvendigvis er negativt. 
Du hører skumle stemmer og lyder, ser urovekkende skygger og skikkelser, og til slutt åpenbaringer som er egnet til å skape nattlige mareritt. 

Ofte er James Wans skremselstaktikk i overkant åpenbar. 
Når det blir helt stille, kan du banne på at en skremming er rett rundt hjørnet. 
Og det er aldri noe sjakktrekk å slå av lyset i en film som dette. 

Men selv om man vet hva som kommer, greier filmen likevel å skape den rette stemningen av morsom uhygge. 

Spiller imponerende skremt 

Patrick Wilson og Vera Farmiga er fremdeles en sympatisk duo som ekteparet Warren. 
Jeg syntes Wilson var litt kjedelig i den første filmen, men liker ham langt bedre nå, kanskje fordi jeg i mellomtiden har sett ham i samme 70-talls-utgave i den utmerkede andresesongen av serien Fargo. 

Vera Farmiga viser seg nok en gang som en dyktig skuespiller, som avleverer potensielt ufrivillig morsom dialog med den største overbevisning. 

Men det beste bekjentskapet i The Conjuring 2, er unge Madison Wolfe i rollen som den demonutsatte Janet. 
Hun spiller imponerende skremt i flere av filmens scener. 
Hennes tre søsken spilles også godt av Lauren Esposito, Benjamin Haigh og Patrick McAuley, som gjør sine filmdebuter her. 

The Conjuring 2 har ingen andre intensjoner enn å gi deg noen skikkelige grøss, og det synes jeg den greier. 

Spilletiden på 2 timer og 13 minutter er kanskje i overkant lang, men James Wan holder nerven oppe godt nok til at det kan la seg forsvare. 

Det tekniske er på topp, fortellergleden er høy og viljen til å la sjangeren diktere historiens utvikling er prisverdig. 
Det er som det gamle ordtaket ""if it works, don't fix it"" 
",1
"Alt det vakre
Lovende regidebut om destruktiv kjærlighet. 

Et komplisert kjærlighetsforhold dekonstrueres i Aasne Vaa Greibrokks lovende regidebut, Alt det vakre, som skildrer hvordan kjærlighetens dystre irrganger kan oppleves på ulike stadier i livet. 

Historien spenner over 30 år, når figurene er 23, 33, 43 og 53 år gamle, spilt av skuespillere med ulik dialekt og nasjonalitet. 

Dette grepet er kanskje litt fremmedgjørende for det brede publikum, men Alt det vakre er et smart fortalt drama med et innsiktsfullt manus og finstemt skuespill. 

30 år med stormfull kjærlighet 

Sarah (Ann Elenora Jørgensen) kommer til sommerhuset til eks-kjæresten David (Magnus Krepper). 
Han er syk, og vil ha hennes hjelp til å fullføre et nytt teaterstykke, som Sarah frykter handler om henne. 

Vi får tilbakeblikk på deres 30 år lange og stormfulle forhold i fire forskjellige akter. 
Vi ser hvordan de allerede i den første avtaler at de kan møte andre, og hvordan dette påvirker forholdet videre. 

I filmens nåtid brygger det opp til en slags avklaring og forsoning mellom Sarah og David. 

Filmens fire akter er ulike tolkninger av de samme figurene. 
I tillegg til Jørgensen og Krepper, spilles Sarah og David av Isabel Beth Toming og Preben Hodneland som 23-åringer, Marte Germaine Christensen og Emil Johnsen som 33-åringer og Andrea Bræin Hovig og Kristoffer Joner som 43-åringer. 

En fortelling med samme figurer over 30 år kan by på logistiske problemer, men i stedet for å sminke skuespillere unge eller gamle, eller finne skuespillere som ligner hverandre i de ulike aldersgruppene, har Greibrokk gått motsatt vei. 

Hun har valgt skuespillere som verken ligner på hverandre, eller snakker samme dialekt. 
De eldste utgavene av Sarah og David har til og med skiftet språk og nasjonalitet. 
Det er et sprekt og modig valg som kunne ha slått veldig feil. 
Det føles også uvant i begynnelsen, men fungerer likevel på en finurlig måte. 

De fire versjonene byr på ulike blikk på hvem Sarah og David er, men skildringen av dynamikken mellom dem er den samme, uansett sammensetningen av skuespillere i rollene. 
Alle versjonene av Sarah og David har den samme søkende lengselen etter kjærligheten, som kanskje ligger rett foran dem. 

Lidenskapens destruktive konsekvenser 

Deler av historien, som Aasne Vaa Greibrokk har skrevet sammen med Hilde Susan Jægtnes, er inspirert av et teaterstykke av den svenske dramatikeren Lars Norén. 

Filmen bruker også teaterestetikk som rammeverk, der vi ser skuespillerne forberede seg til sine roller, men alle scener foregår ute i verden. 

Aasne Vaae Greibrokk og fotograf Torkel Riise Svenson holder et vedvarende fokus på figurene, blant annet med nær sex på et hotellrom, opphetet diskusjon på et tog og avslørende dialog ved en kystidyll. 

Filmen leker også med tid og virkelighetsoppfatning, spesielt i en scene der to versjoner av Sarah og David kommuniserer med hverandre. 

Alt det vakre forteller gjenkjennelig om kjærlighetens mørkere sider, der lidenskap kan ha destruktive konsekvenser. 

De fire aktene sliter kanskje tilsynelatende med å henge sammen, men om man bruker teaterrammeverket som utgangspunkt, er det likevel mulig å se helheten i det hele. 

Dette er derfor en god spillefilmdebut fra Aasne Vaae Greibrokk, som signaliserer talent og vilje til å fortelle voksne og mangefasetterte historier 
",1
"Now You See Me 2
Lite overbevisende trylletriks. 

Den første Now You See Me-filmen slet med håpløst sprikende troverdighet. 
Oppfølgeren er et lite hakk bedre, men også den har en historie som er umulig å tro på, og lite overbevisende trylletriks. 

Regissør Jon M. Chu (G.I. Joe: 
Retaliation, Justin Bieber's Never Say Never) underholder med kjappe begivenheter over flere verdensdeler, og filmen har et strømlinjeformet uttrykk som aldri gjør den direkte kjedelig. 

Den har også flinke skuespillere, som tross et begredelig manus, greier å spille figurer man føler ett og annet for. 
Moroa ødelegges av et søkt plott og billig lureri som det er vanskelig å ta på alvor. 

Må begå innbrudd 

Tryllekunstnerne i The Four Horsemen kommer frem fra ett år i skjul når et tech-geni (Daniel Radcliffe) tvinger dem til å begå deres vanskeligste innbrudd noensinne. 

Daniel (Jesse Eisenberg), Dylan (Mark Ruffalo), Jack (Dave Franco) og Merritt (Woody Harrelson) får en ny kollega, nemlig Lula (Lizzy Caplan). 
Sammen må de stjele en chip som gir tilgang til alle verdens computere. 

Men en av deres fiender fra film 1, Thaddeus (Morgan Freeman), er på jakt etter hevn, samtidig som Dylan står i fare for å få blåst sitt cover i FBI. 

Filmens fremste fortrinn er sympatiske skuespillere som oppnår en viss kjemi mellom hverandre. 
Det er lett å heie på Eisenberg, Ruffalo, Franco og Harrelson, mens også nykommer Caplan hevder seg godt i mannlig selskap. 

Jeg skulle bare ønske at de hadde et bedre manus å spille etter. 
Innledningsvis handler det om mobilselskapers evne til å spionere på sine kunder, ganske sikkert et spark til Apple og Google. 

Men det innviklede plottet er full av merkelige motivasjoner og rare handlinger. 
Hvorfor enkelte figurer gjør som de gjør, er ikke lett å forstå seg på. 
Historien er full av lureforsøk, men stort sett forklares lureriet med tilbakeblikk som vi ikke har sett før. 
Jeg vil lures foran kamera, ikke i klipperommet. 

Holder hardt å tro på 

En annen ting jeg ikke forstår, er hvorfor The Four Horsemen er så populære i filmens verden. 
De er slett ikke så verst som filmhelter, med en del vittig dialog i tilbakelente prestasjoner. 

Showene deres er en annen sak. 
De fungerer kanskje på film, men svært dårlig for tilskuerne i filmuniverset. 
Straks tryllekunstnerne viser seg på et gatehjørne, skal vi tro på at hele verden blir gjort oppmerksomme på det umiddelbart. 

Og filmens avslutningstriks er bare for dumt. 
Det holder hardt å tro på at noen figurer kan la seg lure av det som skjer. 

Now You See Me 2 holder riktignok et litt bedre underholdningsnivå enn den første, og alt det tekniske er på stell, både når det gjelder bilde, lyd, effekter og musikk. 

Men når innholdet i blant føles direkte fordummende, blir ikke Now You See Me 2 mer enn akkurat passe middels grei underholdning som er lett å fordøye og umulig å huske særlig lenge. 

I hvert fall ikke før regissør Jon M. Chu er klar med den allerede annonserte tredjefilmen 
",0
"Central Intelligence
Ingen presterer opp mot sitt beste i denne filmen. 

Central Intelligence er en film som sikter seg inn på en velprøvd feelgoodoppskrift: 
En stjernetung actionkomedie med lunt humør, drøye vitser og en gladvoldelig spionhistorie i bunnen. 

Men til tross for erfaring og kvalitet i alle ledd, så er det ingen av stjernene som presterer opp mot sitt beste denne gangen. 

Dwayne Johnson har levert bedre av både slag og replikker enn dette. 
Kevin Hart har mye kulere buddycop-kjemi med Ice Cube i Ride Along-filmene, og en i utgangspunktet kjedelig spionhistorie rotes til når regissør Rawson Marshall Thurber (Dogdeball, We're The Millers) prøver å hive inn litt for mange opplagte plottvister på den siste halvtimen. 

Skoleminner som ikke slipper 

I 1996 er Calvin Joyner (Kevin Hart) avgangsklassens stjerneelev. 
Han har både hjernen og hjertet på rette sted, han er skolens sportskonge og han er sammen med sitt livs kjærlighet. 

I det samme året er Bob Stone (Dwayne Johnson) skolens mobbeoffer. 
Og på siste skoledag krones skolehelvete med at den lubne tenåringen slenges naken ut i gymsalen foran hele skolen. 

20 år etter har rollene endret seg, og en jobbflau Calvin er lite lysten på å vise seg på klassens gjenforeningsfest. 

Men når Bob (nå i CIA) trenger hjelp til å redde USA fra en forræder, er det bare en mann han tør stole på. 
Og agenten vender seg til sin gamle skolehelt for hjelp. 

Dwayne ""The Rock"" 
Johnson er frisk og tidvis morsom som den nevesterke supersmarte agenten med en gigantisk haug av uløste psykologiske floker fra skoletiden. 
Men arrene fra barndommen får aldri tid til å bli mer enn en snedig bakgrunnshistorie bygd for enkle sluttpoeng. 
Da svinger det bedre av filmsmaken til rollefiguren Bob Stone - hans fascinasjon for Molly Ringwald er kostelig. 

Kevin Hart er sitt sedvanlige rappkjeftede selv, og leverer en jevn strøm av poengtert motvilje mot alle de farlige stuntene han må gjennom. 
Vitsene er likevel ikke fra Harts øverste hylle. 
En dag etter å ha sett filmen klarer jeg faktisk ikke å huske en eneste av hans raljeringer. 
Men jeg husker at jeg småhumret litt underveis. 

Lettvinte manusløsninger 

For at denne typen lettbente actionkomedier virkelig skal svinge for min del, så må jeg kjenne at noe står på spill. 

Det er tidvis vanskelig i Central Intelligence. 
Filmen er stappfull av litt for beleilige plotthjelpere som gjør det lett å komme videre i historien, men som gjør det vanskelig å føle motivasjonen til våre hovedpersoner. 

Regissør Rawson Marshall Thurber haster også gjennom karakteroppbyggingen av skurke- og drittsekkgalleriet. 
Det gjør at de endelige oppgjørene aldri gir oss den emosjonelle avkastningen som kjennetegner de virkelige gode filmene innen sjangeren. 

Med så gode skuespillere som Amy Ryan, Paul Aaron og Jason Bateman i spill, er det trist at rollefigurene deres ikke får utvikle seg til noen du virkelig har lyst til at skal få seg en på trynet. 

Likevel blir det en aldri direkte kjedelig i selskap med Hart og Johnson. 
De to har mye sjarm, og de skravleslåss seg gjennom hundre minutter i et tempo som makter å holde underholdningsfaktoren flytende hele veien. 

Men det hindrer ikke Central Intelligence fra å synke et godt stykke ned på filmlisten til begge skuespillerne. 
",0
"Kollektivet
Nostalgitripp som burde engasjert mer. 

Kollektivet forteller om en enklere tid der ikke alt var like enkelt som man kanskje husker det. 

Regissør Thomas Vinterberg mimrer tilbake til 1970-tallet i en hyggelig film om frigjorte idealer, solidaritet og toleranse som får problemer i møte med virkeligheten. 

Den blekner mot Vinterbergs beste filmer, Festen og Jakten, og føles litt anstrengt i sine argeste øyeblikk, men ensemblet spiller godt i en avmålt tidskoloritt som ikke overdriver slengbuksebruken eller annen 70-talls-estetikk. 

Sliter med fri kjærlighet 

Professoren Erik (Ulrich Thomsen) arver et stort hus og flytter inn sammen med kona og nyhetsankeret Anna (Trine Dyrholm) og datteren Freja (Martha Sofie Wallstrøm Hansen). 

De bestemmer seg for å invitere flere venner til å bo sammen i et kollektiv. 
Erik innleder et forhold med den yngre studenten Emma (Helene Reingaard Neumann) og både Anna og kollektivet ser i utgangspunktet ut til å tolerere det som helt naturlig. 

Men idyllen slår gradvis sprekker og ekteskapet mellom Erik og Anna sliter etter hvert med den frie kjærligheten. 

Det er vanskelig å vite hvor nært virkeligheten denne historien ligger, men sett med 2016-øyne, virker figurenes 1970-talls-mentalitet farlig naiv. 

Hvordan kunne de tro at dette skulle kunne fungere? 
Det gjør det heller ikke, noe filmen viser effektivt utover i handlingsforløpet. 

Frigjorthetens forbannelse blir tindrende klar. 
Menneskers følelsesliv er ikke egnet for fri kjærlighet, endeløs solidaritet og ubegrenset toleranse. 

Kollektivet maler et pent bilde av kollektivets begynnelse, men river ned illusjonen gjennom små drypp som bygger opp mot klimakset. 

Truet av idealene 

Vi introduseres for et knippe ulike figurer som hver og en har sine særegne trekk, godt skildret av dyktige skuespillere. 

Trine Dyrholm har filmens klart mest utfordrende rolle. 
Anna er et kjent tv-fjes som er på vei mot å bli gammel, og får plutselig konkurranse av en kvinne som fremstår som en 30 år yngre utgave av seg selv. 

Hun er nå truet av idealer hun selv har vært med på å omfavne. 
Dyrholm spiller med innlevelse i en avmålt rolle som holder mye inne før det bryter ut. 

Foruten de som allerede er nevnt, står også blant andre Fares Fares, Julie Agnete Vang og Lars Ranthe på rollelista. 

De spiller godt, selv om ikke alle får like mye å gjøre. 
Blant annet hadde jeg gjerne sett mer av Fares Fares i rollen som den stadig pengelense og gråtende Allon. 

Kollektivet kunne også med fordel ha moret og engasjert mer, slik som Lukas Moodysons fantastiske 70-talls-flashback Tilsammans, men Thomas Vinterbergs film er uansett en ambivalent nostalgitripp som det er verdt å oppleve 
",1
"Sensommer
Bente Børsum er kul og god i stemningsfull spenningsfilm. 

Sensommer er en visuelt fengslende, smart og stemningsfull filmopplevelse. 

Bente Børsum (Jakten, Reisen til julestjernen) er glimrende som den kreftsyke forfatteren Vivienne som forbereder sin død ute på den franske landsbygda. 

Børsum behersker rollens verdighet og eleganse i alt fra mimikk til dialog. 
Og klarer også å få fram både den kroppslige og den åndelige engstelsen som etter hvert griper den aldrende kunstneren. 
Og hun er kul! 
Allerede etter fem minutter har Børsum plassert Vivienne som kulturelt oppegående og kledelig alternativ i en herlig liten scene hos begravelsesbyrået. 

Filmen er variert i uttrykket, men treffer med de fleste av sine referanseladede stilgrep. 
Og estetikken spiller på lag med handlingen i det en gammel dame blir innhentet av sin fortid. 

Fortiden lurer bak fasaden 

Allerede i åpningssekvensen settes mye av stemningen. 
Bilder av en sommereng, en strand, en kassettopptaker og et maleri du har sett på veggen hos bestemor gir en lett nostalgismak av 60-tallet og fører oss inn i tidløs fransk landsbyidyll. 

Her møter vi den aldrende og elegante Vivienne (Bente Børsum). 

På veien hjem, fra å ha valgt ut urne og musikk til sin egen begravelse, passeres hun av et ungt norsk par på motorsykkel. 

Noen timer senere, etter at en plutselig regnskur har gjort sommerdagen mørkere, banker paret på døren. 
Markus (Rolf Kristian Larsen) og Isabel (Heidi Toini) er tomme for bensin, og trenger ly for natten. 

Det blir starten på et husbesøk som ikke er så tilfeldig som det tilsynelatende virker som. 

Alle tre skuespillerne snakker bruddstykker av norsk hver for seg, men filmens dialog foregår for det meste på engelsk og fransk – språk som skifter på å føre en eller flere av de tre inn i et redusert ordforråd. 

Det tvinger fram enkle og ganske direkte ordvalg, noe som gir dialogen et hendig kommunikasjonsslør som det blir lett å skjule hemmeligheter og halvsannheter bak. 
Denne upresise kommunikasjonen fungerer godt sammen med filmens øvrige tone. 

Kamerakunst i stemningsfullt hus 

Handlingen foregår i et lekkert herskapshus som ligger avsidesliggende til på den frodige franske landsbygda. 

Og mye av suspensen og rollefigurenes sinnsstemning kommer fram gjennom hvordan fotografen jobber med kamera, lys og avstander i møte med skuespillerne i og rundt huset. 

Regissør Henrik Martin Dahlsbakken og fotograf Pål Ulvik Rokseth låner smart fra thrillerens verktøykasse, og de spenner opp flere motiver med en smak av Hitchcock. 

De er ikke redd for å komponere scener som krever tilskuerens fulle konsentrasjon, og skaper flere utsøkte bilder med naturlig lys inne i det gamle huset. 

Også lydsiden er et effektivt fortellergrep i Sensommer. 
Den brukes effektivt til å skape både forventninger og tvil før kameraet lar oss få blikkontakt med det som skjer. 

Filmen avslører spenningsmysteriet litt for stykkevis etter min smak, og det er noen brå møter og en del kunstig dialog mellom Vivienne og det unge paret. 
Noen ganger fungerer disse trefningene overraskende bra med filmens stemning, andre ganger røsker de meg litt ut av opplevelsen. 

Sensommer er likevel en film som gav meg stor glede. 
Tema og estetikk flyter sammen på smart og spennende vis, og Bente Børsum leverer en rollefigur som klatrer inn i toppetasjen og fester seg. 

Som forfilm vises Henrik Martin Dahlsbakkens kortfilm Takk for turen. 
",1
"Under sanden
Imponerende drama med helspente nerver. 

Danskene har med stort hell laget film med andre verdenskrig som bakteppe, denne tilsynelatende uuttømmelige kilden til sterke historier. 

Regissør og manusforfatter Martin Zandvliet forteller en liten flik av krigens umiddelbare etterspill, slik tyskerne selv har gjort i gode filmer som Lore og Phoenix. 

Under sanden er en sterk historie, basert på virkelige hendelser, om tyske krigsfanger som settes under et stort press av krigens vinnere. 

Dette er et imponerende drama med helspente nerver og en sterk menneskelighet under umenneskelige omstendigheter. 

Iskaldt og effektivt 

Krigen er over, og på Jyllands vestkyst må strendene ryddes for tyske miner. 
Sersjant Carl Rasmussen (Roland Møller) skal lede arbeidet, som utføres av en gruppe tyske krigsfanger. 

Alle er forskremte tenåringer, men det er ikke rom for nåde i en tid der hevngjerrighet overstyrer menneskelige hensyn. 

Filmen skildrer iskaldt og effektivt det ekstremt farlige ryddearbeidet, der den minste lille feil kan resultere i plutselig død. 

Sersjant Rasmussen introduseres som en usympatisk mann som går løs på marsjerende krigsfanger med stor aggressivitet. 
Dette er en mann som åpenbart synes han har mye å ta igjen for. 

Vi ser det også på et knippe andre figurer i filmen. 
Krigens vinnere synes de kan gjøre hva som helst mot de tyske taperne, her representert ved tenåringer som kanskje var barn da krigen startet. 

Dette resulterer i flere ubehagelige scener som sett med 2016-øyne kan gjøre det utfordrende å sympatisere med de som følte de hadde det moralske overtaket i 1945. 

Gjør bildet mer nyansert 

Historien i Under sanden utvikler seg på en måte som gjør bildet mer nyansert. 
Selv sersjant Rasmussen begynner å løsne på det harde grepet han har rundt sine krigsfanger. 

Roland Møller gjør en fantastisk hovedrolle, der vi gradvis ser antydninger til sersjantens gryende sympati for de tyske tenåringene, uten at dette på noen måte overdrives. 

Men den hatske holdningen til krigsfangene begynner å gå over til en form for forståelse for situasjonen de befinner seg i. 

Regissør Zandvliet og hans dyktige skuespillere har skapt et knippe interessante figurer i denne engasjerende historien, som er flott fotografert av Camilla Hjelm Knudsen på Jyllands kyst. 

De vakre omgivelsene står i sterk kontrast til de stygge hendelsene, som dermed forsterkes i Zandvliets utmerkede film. 

Under sanden berører og beveger publikum mellom sorg og sinne 
",1
"Småfugler
En ny islandsk filmperle! 

Omsorgsfølelsen vekkes for den unge, sårbare hovedpersonen i den islandske filmen Småfugler. 

Regissør og manusforfatter Rúnar Rúnarsson forteller om en tenåring som forsømmes av sine skilte foreldre og må navigere seg gjennom noen ungdommelige sommernetter uten tilsyn og veiledning. 

Man kan både bli sint og forarget over hvordan Ari blir behandlet, og det skinner igjennom at all elendigheten i historien kan spores tilbake til den økonomiske kollapsen i 2008. 

Småfugler forteller om et stort tema på makronivå, og gjør det svært godt. 

Mister uskylden på flere måter 

Ari (Atli Oskar Fjalarsson) introduseres som korgutt med vakker stemme, og fremstår som en sart engel. 

Kontrasten er merkbar når han må flytte fra moren i Reykjavik til faren på hjemplassen nord på Island, der forholdene er langt tøffere. 

Faren Gunnar (Ingvar Eggert Sigurðsson) drikker og fester mye med kameratene sine, og vi ser hvordan Ari mister uskylden på flere måter gjennom lyse sommernetter sammen med andre ungdommer på stedet. 

Småfugler er bygget på en kortfilm med samme tittel som Rúnar Rúnarsson lagde i 2008, også da med Atli Oskar Fjalarsson i hovedrollen. 

Mange av nøkkelscenene er utviklet videre, og gjør inntrykk nå som da. 
Spesielt én vakker, men samtidig hjerteskjærende sekvens mellom Ari og barndomsvenninnen Lára (Rakel Björk Björnsdóttir) er delikat regissert av Rúnarsson. 

Historien maner frem flere bilder fra skjør ungdomstid som man kan kjenne seg igjen i. 

Etterdønninger av økonomisk kollaps 

Det er ikke første gang vi ser en forfyllet far på film, men Gunnar er heldigvis en troverdig figur, preget av forfall, både faglig og personlig. 

Det er etterdønningene av den økonomiske krisen på Island vi ser resultatene av her. 
Filmen skildrer enkelt og virkningsfullt hvordan ringvirkningene ødelegger mellommenneskelige forhold og setter sitt preg på et helt samfunn. 

Økonomien er kanskje på vei opp av grøfta, men noen av krisens ofre ligger fremdeles igjen. 

Småfugler er en vakker og bevegende film på flere måter. 
Hjertet banker for hovedfigurene, som er ufrivillige produkter av omstendighetene. 

Filmen forteller sårt og godt om utsatt ungdom i et samfunn som har mistet deler av kontrollen og tryggheten som den økonomiske kollapsen tok med seg. 

Regissør Rúnar Rúnarsson debuterte på en overbevisende måte med Ildfjell i 2011, og andrefilmen hans er like engasjerende. 
Småfugler er en ny islandsk filmperle 
",1
"Kjæledyrenes hemmelige liv
Frisk og humoristisk animasjonsfilm. 

Kjæledyr i storbyen er en gjenganger i tegnefilmhistorien, fra Lady og Landstrykeren og 101 dalmatinere til Stuart Little og Nedenom og hjem igjen. 

I Kjæledyrenes hemmelige liv stifter vi bekjentskap med både hund, katt, marsvin og mange andre dyr som lever inneliv i New York. 

Figurene er morsomme og allsidige, historien fortelles med energiske hopp og sprett, og humoren er god nok til å vekke latter. 

Kjæledyrenes hemmelige liv scorer kanskje ikke høyt på originalitet. 
Historien har et velkjent budskap som er sett mange ganger før, men den underholder så absolutt til godkjent karakter. 

Gjennomført humoristisk tone 

Hovedpersonen er den lille hunden Max, som får sitt bekymringsløse kjæledyrliv forstyrret når den store kjøteren Duke også flytter inn. 

Begivenheter gjør at de likevel må inngå et motvillig samarbeid. 
De oppdager at den uberegnelige kaninen Snøball planlegger et opprør sammen med andre fortapte kjæledyr i kloakken under New York. 

Historien legger til rette for mye morsom action, både over og under gateplan, med flere oppfinnsomme scener og en frisk og gjennomført humoristisk tone. 

I originalversjonen er det komikeren Louis C.K. som gir stemme til Max. 
I den norske versjonen hører vi Thomas Giertsen, som gjør en utmerket jobb med å gjøre Max til en kvikk, småfrekk og sjarmerende personlighet. 

En annen favoritt i filmen er Snøball, som riktignok ligner mistenkelig mye på kaninen i Pixar-kortfilmen Presto, men har en sprøere personlighet som det er en fornøyelse å bli introdusert for. 

I det hele tatt har filmskaperne gjort en god jobb med persongalleriet, eller skal man si dyregalleriet, som er filmens største fortrinn. 

Velrettede spark 

Kjæledyrenes hemmelige liv er regissert av Chris Renaud og Yarrow Cheney. 
Førstnevnte regisserte de to Grusomme meg-filmene, mens sistnevnte var produksjonsdesigner på dem. 

Deres første samarbeid på regi har gitt et overraskende sprekt resultat, med velrettede spark til kjæledyrelskere, en fartsfylt historie, og nydelig animasjon med en litt overdreven versjon av New York som bakteppe. 

Det filmen handler om, er kanskje ikke fullt så interessant. 
To ulike personligheter som må forenes om et felles mål er et av filmhistoriens mest velbrukte temaer. 

Men figurene vi møter i Kjæledyrenes hemmelige liv er så gode at det spiller mindre rolle. 
Denne filmen har en stabil underholdningsevne som sikrer moroa. 
",1
"Martyrs
Ikke spesielt vellykket skrekk. 

Martyrs har innslag av torturporno, som er en smal filmsjanger. 
Jeg finner ingen spesiell glede i å se figurer bli forvoldt ekstrem smerte. 
Samtidig er det som å passere en trafikkulykke. 
Du vil se vekk, men klarer det ikke. 

Martyrs er en voldsom thriller med brutale virkemidler. 
Vi blir kanskje spart for det aller verste, for her antydes det stort sett mer enn det vises, men dette er likevel sterk kost som kan få deg til å føle deg uvel. 
Det aner meg at det er filmens fremste mål og mening. 

Dessverre ødelegges mye av en helt idiotisk historie som det er klin umulig å ta seriøst, selv om dette åpenbart er ment å være en skrekkfilm i sjangerens ytterpunkter. 

Myrder sin torturist 

Dette er en nyinnspilling av en fransk film fra 2008 som jeg ikke har sett, men som går for å være overlegen. 

Lucie (Troian Bellisario) myrder en doktor som torturerte og misbrukte henne som barn og ber om hjelp fra barndomsvenninnen Anna (Bailey Noble) for å rydde opp etter ugjerningen. 

Men det skal vise seg at åstedet skjuler en hemmelighet som setter begge i stor fare, når sekten som doktoren tilhørte kommer for å fullføre torturen. 
Hva som er hele hensikten bak, er dessverre med på å gjøre filmen mildt parodisk. 

Regissørene Kevin Goetz og Michael Goetz (The Goetz Brothers) lykkes i å skape en mørk og foruroligende stemning, og trykker godt til med de innledende voldsskildringene. 
Bildene maner frem en illevarslende rastløshet i kroppen, en effekt som er både ønsket og tilsiktet. 

Men så roter historien seg vekk i en merkelig blanding av vennskapstematikk og kvasireligiøs okkultisme, og det er ikke mulig å tro spesielt hardt på noen av delene. 

Filmens slemminger har et mål, men hva det egentlig er, forblir et mysterium. 
Lederen sier noe sånt som at kriger er blitt utkjempet på grunn av det de ønsker å oppnå, uten at det virker særlig sannsynlig. 

Volden antydes 

Tortur er altså et sentralt element i Martyrs, og det utføres handlinger her som ikke er helt bra. 
Det meste skjer utenfor kamera, og antydes uten nærgående beskrivelser. 

Men mot slutten er det spesielt én sekvens som går hardt utover en av figurene, og som det er all grunn til å vri seg i stolen over. 
Faktisk burde filmen hatt mer av dette, for her oppnår man i alle fall en reaksjon, nemlig lett kvalme og frastøtende følelser. 

Ja, det ville vært vold for voldens skyld, men hadde i det minste fått fokuset vekk fra den dårlige historien. 

Martyrs er altså ikke spesielt vellykket, men likevel vil jeg berømme distributøren Another World Entertainment for å få filmer som dette ut på kino. 

Dette er med på å øke variasjonen og spennvidden i kinotilbudet, noe som er velkomment, uansett kvalitet. 

Martyrs har noen interessante tilløp for de som liker sadistiske skrekkfilmer, så helt bortkastet er den ikke, men historien er for svak til at Martyrs blir direkte god 
",0
"The Survivalist
Stemningsfullt postapokalyptisk drama som lander for nært inspirasjonskildene. 

Hvis du hadde satt et titalls sjangerglade manusforfattere i et rom, med instrukser om å skrive en postapokalyptisk spenningshistorie, så er det en god sjanse for at fortellingen i The Survivalist ville ha dukket opp. 

Både premissene og utfordringene er velkjente i Stephen Fingletons film om en verden hvor få har overlevd katastrofen, og resursene er knappe. 

Men rundt den ganske enkle historien bygges det en stemningsfull og nær film. 
Dialogen er knapp og scenene er seige. 
Og ved å holde tilbake synligheten av farene som truer utenifra, så blir filmens hoveddel et klaustrofobisk trekantkammerspill som treffer både poetisk og dramatisk. 

En ny nybyggertid 

Vi vet ikke hva som har skjedd med menneskene på jorden, men vi vet at det er få igjen. 

I en hytte i skogen har en ensom ung mann (Martin McCann) forskanset seg. 
Han er bevæpnet, paranoid og bruker all energi på å drive en liten jordlapp med grønnsaker som så vidt dekker hans matbehov. 

Da han får besøk av en mor (Olwen Fouere) og hennes datter (Mia Goth) på vandring, blir tilværelsen snudd på hodet. 
De har ting han begjærer, og han har ting de desperat trenger. 

Det ligger en smak av farlig nybyggertid og westernmytologi i The Survivalist. 
Viljen, og trangen, til å tenke på seg selv er så intens at alle utgjør en fare for hverandre i denne verden. 
Stephen Fingleton utnytter sitt trekantdrama til det fulle i det han spiller ut ulike behov og konflikter mellom karakterene. 
Her settes seksualitet, familiebånd, drap og ubarmhjertige næringsregnestykker sammen i en moralsk svingom som oppleves troverdig i den lille trehytten i skogen. 

Og ved å la oss se flere glimt av vår egen nåtidsverden, med nostalgi klistret til både gamle sigarettpakker og gamle foto, spilles det opp en effektiv kontrast mellom vårt samfunns medmenneskelige relasjoner og historiens fokus på overlevelse. 

Intet nytt under postapokalypsesolen 

Dette er en film som har latt seg inspirere av både de handlingsdrevne og de mer poetiske klassikerne i sjangeren. 

Her kan en finne estetikk og poetiske drag som lar tankene gå til Andrei Tarkovskys Stalker (1979), samtidig som en kan kjenne igjen tematikk fra filmer som The Road og Mad Max-universet. 

Her er det aldri mer enn maks et par patroner per våpen og det er en maskert bande ute som truer med å plyndre og drepe for mat og frø. 

Filmens rastløse formspråk fungerer godt til å fange det fundamentale i det å dyrke fram og spise det aller nødvendigste av mat, og i det å hele tiden være på utkikk etter farer i sine omgivelser. 

Men noen virkemidler blir kunstige. 
Bruken av ""ute av fokus"", for å ulme til bilder og holde elementer diffuse og skjulte er visuelt pent utført, men gir lite til historiefortellingen. 

Filmens drømmeaktige minnesekvenser oppleves også unødvendige, og de tar mer plass i spenningsoppbyggingen enn det som blir rettferdiggjort av den informasjonen de til slutt avslører. 

The Survivalist er lenge brutalt ærlig i avkledningen av menneskelige drifter og overlevelsesinstinkter. 

Dessverre så holdes ikke stemningen og effekten av de moralske valgene helt inn. 
Filmen lar de sjangertypiske trekkene som har blitt holdt så kledelig på avstand gjennom filmens hoveddel – skylle innover slutten og vaske med seg mye av filmens originalitet og nerve. 
",1
"IndependenceDay: 
Resurgence 

Saknar sårt ein som Will Smith å samle seg rundt. 

Omtrent slik ser eg for meg at handlelistene til regissør og manusforfattar Roland Emmerich ser ut, om han skriv den ned litt raskt og plukkar dei første tinga han kjem på: 

Klokker med store tal som tel nedover mot null 

Turistattraksjonar som går opp i røyk 

Folk i uniform som går sakte mot kamera 

Så tenkjer han «Nei, pokker! 
No har eg gjort det igjen! 
Skrive eit manusutkast!» 
Deretter postlegg han handlelista til produksjonsselskapet 20th Century Fox, og to-tre år etterpå har me ein film. 
Denne gongen er det oppfølgjaren til Independence Day som står for tur. 

20 år etter at den suksessrike 4. juli-filmen kom ut i 1996, plukkar katastrofefilmkongen Emmerich og co. opp tråden og set historia til 20 år etter at menneskerasen saman klarte å ta knekken på dei invaderande romvesena. 
Velkomen til jorda! 
For ein gongs skuld er den politisk samla, og basert på restane frå det ytre rom har me hatt store teknologiske framsteg. 
Men plutseleg dukkar noko opp over månehorisonten igjen. 

Første gongen 
Filmpolitiet rapporterte om planane til denne filmen var 11. januar 1998, knappe to år etter den første kom ut. 
Heilt frå starten var planen at Will Smith skulle ta opp att rolla si, men i 2014 vart det endeleg bekrefta – Smith blir ikkje med. 

Sentralt actionfemkløver utan særleg personlegdom 

Sidan den gongen har historia vore innom ikkje mindre enn tre ulike manusforfattar-team, og den bér preg av det. 
Her er det mange som ville ha inn sine idear. 
Det er ei god historie her inne ein stad, men ein må kle av nokre lag for å finne den. 
Det beste eksempelet er fråværet av nettopp ein som Will Smith. 

Independence 
Day: 
Resurgence har nemleg ein helt, i utgangspunktet er han spelt av Liam Hemsworth (Hunger Games-filmane). 
Men i mangelen på den karismatiske Smith har filmen tvunge inn figurens son, Dylan, spela av Jesse T. Usher (for å påpeike kor overflødig 
Dylan er: 
20th Century Fox Norway har ikkje ein gong eit bilete av han i pressematerialet sitt). 

Når dei to saman må kjempe om publikums merksemd ender dei med å knappast vere halvparten kvar av Smiths minneverdige opptreden. 

I tillegg deler dei merksemda med Rain (filmstjerna Angelababy, dei må jo få tilgang til den kinesiske marknaden på ein eller anna måte), den nerdete Charlie (Travis Tope), som saman med med president Whitmores dotter Patricia (Maika Monroe) ender opp med å vere det sentrale unge femkløveret. 
Ingen av dei har særleg personlegdom utover at dei ser ulike ut. 

Dialogen er overforklarande og overtydeleg. 
«Dei likar sanneleg å øydeleggje landemerker» «Det er jo trist at faren din er død» «Eit naudanrop» 
«Dei kjem!» 
«Wow, den er større enn sist gong» Ting sjåaren er fullstendig klar over at skjer i den store filmen, fordi det skjer på lerretet medan me ser den. 
Det verkar i stor grad som om dei har skrive ein to timar lang film for å få lydklipp dei kan bruke i ulike trailerar. 

Gamlegutta er også med 

Gjengen frå den første filmen er generelt litt skrantne, med unntak av David Levinson (Jeff Goldblum) som er blitt sjef for jordas forsvarsprogram. 
Etter gjenopplivinga frå Hollywood-mørkeloftet dei siste åra verkar det som om Goldblum ikkje heilt får lov til å mumle lengre, som på mange måtar er hans fremste karaktertrekk. 

Ellers dukkar Bill Pullman opp som den pensjonerte president Whitman som framleis merkar den psykiske knekken etter sigeren då han var yngre – i ei gråsprengt og samankrypt framtoning som treng gåstokken sin mindre og mindre etter kvart som filmen går. 
Brent Spiner sin maniske fysikar er òg attende med den same hårmanken som sist. 
Han er kan hende den einaste som veit kva slags film det er han er med i. 

Men det ser jo flott ut da. 
Filmen er fylt til randa med dataskapte omgivnader, og alt frå organiske skip og romdrakter er gjengitt pent, sjølv om 3D-en i stor grad er overflødig. 
I dei mest kaotiske scenene kan det bli litt mykje, men i det fåtalet scener er vel òg kaos nettopp poenget. 
Nylege filmar som Guardians of the Galaxy har dog gjort den same typen romkampscener betre. 

Litt synd er det likevel at filmmusikken som skal støtte under dei store scenene i stor grad er forsvinnande anonym. 
Her må komponist Thomas Schobel ha gått på autopilot. 

Dess fleire kokkar, dess meir søl 

Den første Independence Day-filmen er eigentleg overraskande liten. 
Ja, hendingane viste ein heilt planet i fare, og det visuelle låg ikkje noko imellom for å vise trugselen frå det ytre rom, men haldepunkta våre til planeten var få og sterke – den viljesterke presidenten, den karismatiske soldaten, og dei briljante vitskapsmennene. 
I oppdateringa til 2016 har dei spreidd tankane sine for breitt utover. 

Sjølv gigantomane 2012 handla i prinsippet om éin familie, og andre godt fungerande filmar i Emmerichs bibliotek som Universal Soldier og The Patriot tek også smalare utgangspunkt til å fortelje storslåtte episke historier. 
I Independence 
Day: 
Resurgence verkar det som om produsentane har gløymd dette. 

Nokre påkasta tankar som ein afrikansk krigsherre (Deobia Oparei, som utan problem kunne blitt ein eigen film!), og atterkomsten til Levinsons far (Judd Hirsch), er med på å lesse over ein film med plott og figurar som berre tek vekk frå det viktige her – kor glade menneska er i å framstille seg som den mest standhaftige i verda, uansett kor mykje dei har mista på vegen. 

Emmerich er ein visuelt sterk filmskapar, og med blant anna Independence Day sementerte han katastrofefilmsjangeren på 90-talet som sumarfilmen over alle, som han seinare har levert litt ujamne variantar av – gode som dårlege. 
Men oppfølgjaren bér i for stor grad av «dess fleire kokkar, dess meir søl», og i vakuumet etter ei berande skikkelse manglar filmen personlegdomen til å glitre. 

Så får me sjå om handlelista hans skaffar nok pengar til ein oppfølgjar til. 
Noko seier meg at kinesarane er svoltne på meir 
",0
"Phantom Boy
Ein superheltfilm. 
Om kreft. 

Nokre filmar har eit umiskjenneleg drag av «europeisk» over seg, iallfall det ein fordomsfullt nok vil oppfatte som «europeisk» i film. 
Når franskmennene no tek grep om superhelthistoria, er det på ingen måte utan dette preget – og det har blitt ein dempa og sjarmerande enkel historie utav det i Phantom Boy. 

Leo er ein kreftsjuk gut i New York. 
Men han har ei hemmelegheit. 
Sjukdomen har ført til at han kan forlate kroppen sin medan han er i ro, noko som gir han litt meir fridom enn opphaldet på sjukehuset skulle tilseie. 
Samtidig er ein kubistisk vansira og vondskapsfull hacker laus i byen, som ynskjer å ta heile byen som gissel mot éin milliard dollar! 

Phantom Boy følgjer det same animerte utgangspunktet som Oscar-nominerte En katt i Paris frå 2010, frå dei same regissørane og det same animasjonsstudioet. 
Enkle tablå, med mykje stilleståande kamera og Squigglevision-rørsler, men nydeleg handteikna stil (likevel med nokre digitale hjelpemiddel). 
Med på laget i den fysiske verda har Leo politimannen Alex og journalisten Marie, som saman må finne den som står bak angrepet. 

Ikkje så amerikansk som dei kanskje håpa på 

Filmen byrjar særs roleg, eit alvorleg tema til trass, og blir spennande nok for 9-årsaldersgrensa si mot slutten. 
Der En katt i Paris var ein hyllest til arkitekturen og kjensla til Paris, er Phantom Boy eit fransk superheltkjærleiksbrev til New York, ein by det er tydeleg at dei har blitt kjende med gjennom mange års filmar og TV-seriar. 
Historia blir eit animert introkurs til landemerka i The Big Apple. 

Likevel, med franske namn (og norske stemmer) kjennest nok ikkje filmen så amerikansk som regissørane Jean-Loup Felicioli og Alain Gagnol i utgangspunktet ville, og byen kjennest meir overflatisk og tom ut enn det Paris gjorde i deira førre film – trass nikk og helsingar til både Woody Allen, The Sopranos, Batman, og ein drøss hardbarka detektiv og noir-historier. 

Men det er i bunn og grunn ein superheltfilm. 
Leo (eller Phantom Boy som han etter kvart heiter) er rett nok ikkje raskare enn ei kule eller kraftigare enn eit lokomotiv, men det å usynleg kunne fare gjennom vegger er hendig i ei kriminalsak – spesielt når den einaste politimannen som har kontroll på saka sit med ein knekt fot på det same sjukehuset. 

Motvekt til sukkeret 

Reglane for korleis kreftene fungerer er litt krampeaktige for å gi meining i filmens spenningsdel, men Phantom Boy taklar sjukdomsspørsmålet på ein god måte – især i ei scene når han får sjå gjennom fasaden som familien set opp for å vere modige. 

Dei norske skodespelarane skapar gode og tydelege stemmer som ramme i filmen, og spesielt gjer Marie Blokhus gjer ei god tolking som journalisten, som er gjort av Audrey Tautou i den originale franske versjonen. 

For vaksne låg det nok meir i En katt i Paris, men Phantom Boy er ei sjarmerande og enkelt fortalt krimhistorie som eit lodd på vektskåla mot sukkeroverlasta dataanimasjon. 
Ei spennande, men dempa – eventyrisk, men sober – litt anstrengt, men særs europeisk reise gjennom New York. 
",1
"Don't Tell Me the Boy Was Mad
Lærerik historietime som ofrer spenning for melodrama. 

Don't Tell Me the Boy Was Mad tar for seg de langvarige etterdønningene av det armenske folkemordet i 1915. 
Det skjedde under 1. verdenskrig, da ca. 1,5 millioner Armenere ble drept i det som i dag er Tyrkia. 

Gjennom flere stopp i historien ser vi ringvirkningene av disse grusomhetene. 
Og regissør Robert Guédiguian viser effektivt hvordan den armenske kampen for rettferdighet raskt blir en blodig kamp som krever uskyldige ofre. 

Ved å blande historiske hendelser med en nær familiehistorie, hvor vi følger en ung manns reise mot terrorisme, får vi en film som også prøver å vise hvor moralsk komplekst etterspillet etter folkemordet ble. 

Det gjør inntrykk, men filmen sløves dessverre av melodramaet og klarer hverken å holde på spenningen eller intensiteten etter hvert som handlingen drar seg til. 

Berlin, Marseille og Beirut 

Filmen starter i Berlin med drapet på Talaat Pasha, en av dem som ble holdt ansvarlig for folkemordet. 
Her følger vi rettssaken hvor drapsmannen Soghomon Tehlirian tilstår drapet, men likevel blir frikjent etter at juryen får se eksempler på grusomhetene det armenske folk ble utsatt for under krigen. 

Så hopper vi fram noen generasjoner til Marseille på 70-tallet. 
I et storpolitisk bakteppe legger den Tyrkiske ambassadøren press på franske myndigheter for å fjerne et armensk minnesmerke, og hindre armenske demonstrasjoner mot Tyrkia. 

Det ender med politievakuering av en gudstjeneste, og mye sinne blant de frammøtte, deriblant studenten Aram Alexandrian (Syrus Shahidi). 

Han blir, etter oppmuntring fra sin bestemor, en del av en terrorgruppe som skal fremme den armenske sak. 
Og etter å ha sprengt en bombe som dreper den Tyrkiske ambassadøren i Paris, reiser han til Beirut for å trenes opp til flere aksjoner. 

Vi følger også et av Arams offer, medisinstudenten Gilles Teissier (Grégoire Leprince-Ringuet), som blir delvis lam i bombeangrepet. 

Denne delen av fortellingen er basert på den spanske journalisten Jose Antonio Gurriarans historie, som opplevde en lignende ulykke og endte opp med å interessere seg for den armenske sak, og oppsøkte de som stod bak bomben. 

Viser lite av terrorismens ødeleggelser 

Filmen viser fram noen få grafiske grusomheter, men utelater for det meste terrorismens voldeligste sider. 

Vi blir sjeldent med på terroraksjoner, her er all internasjonal etterretning fraværende og vi får se lite av skyldfølelsen vi blir fortalt gnager på dem som utfører bombeangrepene. 
Fraværet av de faktiske terroraksjonene gir en emosjonell ubalanse i filmens framstilling av ofrene for denne konflikten, og det holder mye av spenningen på en armlengdes avstand. 

I stedet blir dette en film hvor den hverdagslige samtalen dominerer. 
Det kunne vært et godt grep hvis regissør Guédiguian hadde bygd opp scener som kunne bære intensiteten i karakterenes opplevelser. 

Dessverre blir både rollefigurene og historiene rundt våre hovedpersoner ganske tamme og klisjefylte. 
Spesielt den unge Gilles reaksjon på sin egen ulykke blir en velkjent historie om selvmedlidenhet og sinne. 

En dansescene som river i brystet 

Aram Alexandrian (Syrus Shahidi) starter lovende som ung og engasjert student. 
Men hans radikaliseringsprosess blir vanskelig å utvikle forståelse for. 

Arams konflikt med en særdeles usympatisk overordnede, og en merkelig tam kjærlighetshistorie med en kvinnelig medsoldat, dominerer skjermtiden hans. 
Det gjør at filmen ikke får den nerven og slagkraften som historien har potensial til når det gjelder å vise hvorfor unge menn og kvinner velger å vie sitt liv til hevn og terrorisme. 

Da er det sterkere følelser å hente hos hans familie. 

Simon Abkarian er glimrende som den sindige faren Hovannès Alexandrian. 
Han er i motsetning til resten av familien en mann som heller vil leve der han bor og minnes det som var, enn å videreføre konflikten. 

Han er på grensen til kald i sine ord, men spiller med en kroppslig varme og omtanke som gjør at han aldri mister et fnugg av menneskelighet. 

Og en scene der han, som far, alene danser i kjærlighet til sin tapte sønn, står ut som et utrolig vakkert og rørende bilde som river i brystkassen, og som vil være med meg lenge. 
",1
"Flukten
Realistisk og spennende om narkomiljø. 

Den nye svenske filmen Flukten (Tjuvheder), er en rå og autentisk skildring av Stockholms underverden. 

Med amatørskuespillere som har bakgrunn i rusmiljøet med på laget, er regissør og manusforfatter Peter Grönlunds debut i langfilmformatet en hard, men konvensjonell fortelling om hvor vanskelig det er å bryte ut av rushelvetet. 

Med det tøffe kriminelle miljøet som bakteppe, får også Flukten et snev av spenning. 
Filmen får deg til å kjenne på angsten for å bli tatt, enten det er av politiet eller narkobaroner som har ei høne å plukke med deg. 

Blir kastet på gata 

Malin Levanon spiller Minna, en amfetaminjunkie som havner på gata når haugen av ubetalte regninger på gulvet i gangen blir for stor. 

Hun både langer og bruker, og jakten på mer penger til dop har blitt en evig runddans hun ikke kommer ut av. 
Når en mulighet for raske penger dukker opp, havner hun i trøbbel med en av byens farlige gutter. 

Du stjeler ikke fra Christer Korsbäck, men det er nettopp det Minna har gjort. 

Nå må hun flykte fra byen, og får hjelp fra den alkoholiserte Katja (Lo Kauppi) som ordner plass til henne på en campingplass, en ulovlig bosetting av samfunnets utstøtte i utkanten av byen. 

Realistisk miljøskildring 

Historien minner mye om noe du har hørt før, men Flukten virker mer realistisk enn mange andre filmer som handler om å rømme fra narkotikaproblemer. 

Peter Grönlund har jobbet som sosialarbeider i flere år og det er ingen tvil om hva han ønsker å fortelle. 
Filmen maler et bilde av en gruppe mennesker som ikke får den hjelpen de trenger av samfunnet. 
Som står på utsiden og som aldri vil klare å komme inn igjen. 

Følelsen av desperasjon, håpløshet, angst og fortvilelse gjenspeiles i urolig kameraføring som kler filmen godt, og Malin Levanon klarer å formidle Minnas indre konflikter på en virkningsfull måte. 
Hun har det rette kroppsspråket til en kvinne som har levd et hardt rusliv og som vil, men ikke klarer å bryte ut. 

Desperasjon preger bevegelsene og talemønsteret hennes, og i filmens mest intense scener kjenner jeg at frykten knyter seg i magen på meg. 

Strålende amatørskuespillere 

Lo Kauppi er også troverdig i rollen som Katja, alkoholikeren som har mistet omsorgen for sønnen sin, men filmens virkelige stjerner er de mange amatørskuespillerne. 

Christer Korsbäck og mange av rollefigurene på campingplassen spilles av mennesker som har vært rusavhengige i en årrekke, som har levd på gata og som vet hvordan det livet er. 

De har ikke bare et utseende som lager et realistisk bilde av miljøet, de har også en måte å være på som vil være vanskelig for ordinære skuespillere å gjenskape. 

Jan Mattson er spesielt god i rollen som Christer Korsbäck. 
Han har et intenst blikk som nesten gjør deg redd. 
Det er særlig én scene et godt stykke ut i filmen, der narkisgnissingen med tennene og spyttet som flyr ut av munnen hans i et vilt drittsinne, gjorde at jeg krøket meg sammen i kinosetet. 

Brutal, men varm 

Flukten er en brutal film, men den har også sine varme sider. 
Filmens originale tittel, Tjuvheder, spiller på æreskodeksen og samholdet man kan finne hos samfunnets utstøtte. 

Ja, Minna snyter kanskje en kompis i det ene øyeblikket fordi hun gjør hva som helst for neste rus, men samtidig deler hun på det lille hun har, og lojaliteten er sterk når det virkelig gjelder. 

Peter Grönlund har ankommet den skandinaviske filmscenen med et brak med Flukten. 
Filmen fikk fem Guldbaggar i januar, blant annet fikk Malin Levanon prisen for beste kvinnelige hovedrolle, mens Grönlund fikk prisen for beste manus – vel fortjent. 
",1
"The Legend of Tarzan
For mye neve, for lite hjerte. 

The Legend of Tarzan er en tam og sjarmløs vri på historien om jungelens konge. 

Regissør David Yates byr på rikelig med slagsmål, spesialeffekter, romantikk og muskelspill, men historien blir aldri spennende og to av filmens største stjerner er redusert til glatte og karikerte versjoner av sine signaturroller. 

Som underholdningsfilm holder den seg lenge flytende på grunn av et høyt tempo, men actioneventyret synker til slutt i en spektakulært dårlig avslutning hvor effekter og usannsynligheter slåss om å rive meg ut av historien. 

Belgisk konge skaper trøbbel i Kongo 

Tarzan er, som vanlig, jungelens konge, oppdratt av aper og kjæreste med Jane. 

Når vi møter muskelbunten er han tilbake på sitt gods i England som den adelige John Clayton (Alexander Skarsgård). 
Men på invitasjon fra Belgias ledende monark, og koloniherre over Kongo, den nådeløse Kong Leopold, reiser Tarzan og Jane tilbake til Afrika. 

Men belgierne har skumle hensikter, og en utspekulert diplomat (Christoph Waltz). 
Og Tarzan må raskt kjempe mot både gamle og nye fiender i jungelen. 

Det blir en heseblesende actiontur gjennom en grønn og frodig villmark, hvor Skarsgård får flekse seg gjennom de fleste av Tarzan-mytene. 
Det inkluderer svimlende tresvinging, litt løvekos, et oppgjør med gamle apevenner og en god dose neveslagsmål. 

Alt i et forrykende tempo, som også krydres av lettvinte tilbakeblikk som veldig enkelt forklarer oss Tarzans bakgrunnshistorie. 

Store stjerner spiller slapt 

Alexander Skarsgård gjør en grei jobb med den fysisk krevende Tarzan-rollen. 
Men han får ikke lov å legge mange nyanser i den gjennomført gode og handlekraftige mannen. 

Dette er ikke en film som tar seg tid til karakterutvikling og dramatisk oppbygging. 
Til og med et tilsynelatende emosjonelt oppgjør med en gammel venn, reduseres til et svulstig og overdrevent slagsmål. 

Den kjappe og lettbente stilen rammer også det øvrige rollegalleriet. 

Det er trist å se en så god og karismatisk skuespiller som Samuel L. Jackson bli redusert til en vitsesvak reisekamerat. 

Og det er enda tristere å se Christopher Waltz gjøre en nesten selvparodierende versjon av den samme høflige skurken han har spilt i Inglourious Basterds og senest i Spectre. 
Hans rollefigur Leon Rom er så karikert og tam at det aldri blir hverken ubehagelig eller adrenalinfremkallende å vente på at han skal få kjenne jungelkongens vrede. 

Margot Robbie er kul og vittig som Jane. 
Men til tross for gode tilløp, er det en rollefigur som tidlig og tydelig styres inn i sin funksjon. 
""Han er Tarzan, og du er Jane"" sier filmens skurk ganske tidlig i filmen. 
Og har dessverre oppsummert mye av handlingen. 

Mislykkes med storpolitisk bakteppe 

Manusforfatterne prøver å gjøre historien større ved å inkludere slaveri, plyndring av naturressurser og trusselen om et brutalt militærdiktatur. 
Men dessverre er dette kun et bakteppe som brukes til å sette litt stemning. 

Vi får ikke se de grusomme effektene av slaveri, og det er ingen som reflekterer noe særlig over de enorme ødeleggelsene som den Afrikanske faunaen blir utsatt for. 

The Legend of Tarzan er ikke opptatt av å ta innover seg komplekse og problematiske sider ved europeisk imperialisme. 
Og lar Belgia sitte alene igjen med svarteper som de kjipe koloniherrene. 

En del av filmens budsjett har blitt brukt til imponerende effekt. 
Spesielt den første delen av Tarzans jungeljakt, er kreativ og svimlende god lianemorro. 
Og et møte med en elefantflokk er en nydelig scene hvor dialog, skuespill og spesialeffekter spiller på lag og gir hjerte til et magisk lite eventyrøyeblikk. 

Dessverre er det altfor få av disse i The Legend of Tarzan. 

Dette er en film som ofrer stemning og innlevelse for pompøse actionsekvenser. 
Og når hverken skurken, vitsene eller spenningskurven er av god Hollywood-kvalitet, så havner denne Tarzan-filmatiseringen langt unna legendestatus. 

Denne anmeldelsen er basert på 2D-versjonen. 
",0
"Istid:På kollisjonskurs 

Armageddon i slapstickversjon. 

Istid: 
På kollisjonskurs er en fargerik karuselltur med kjente fjes, kjente stemmer og kjente utfordringer. 

Dette er en film som gjør lite for å skille seg fra sine forgjengere i stil og tone. 
Historien er heller ikke den mest magekriblende i filmserien. 
Men slapstickhumoren er fremdeles knakende god, og figurene er fortsatt fulle av sjarm og varm medmenneskelighet. 

Den visuelle kreativiteten er i elitedivisjonen av leken animasjonshumor, og det er en fryd å følge de mest spektakulære sekvensene. 
For eksempel når en røyskatt dunkes opp og ned en fjellside, eller en lama danser seg inn i egen kroppsåpning. 

Asteroiden kommer 

Det er fra verdensrommet trusselen kommer i den femte Istid-filmen. 

Etter at en rekke mindre meteorer skaper ødeleggelse på jorden, oppdager røyskatten Buck (Åsleik Engmark) en profeti skåret i noen gamle steinplater som viser at en asteroide er på vei mot planeten vår – en stein så stor at den vil utslette alle pattedyrene. 

Buck får tak i resten av gjengen, og sammen setter de ut på en reise for å prøve å redde sin sivilisasjon. 

Men det er ikke bare asteroiden som truer. 
En familie flyvende dinosaurer er ute etter å ta hevn på Buck, og et kommende giftermål i Mammut-familien skaper en intern konflikt i reisefølget. 

Fortellingen blir ganske så forutsigbar, og når en god porsjon av vitsene heller ikke er mer enn joviale småstikk, så er det lett å kjenne på at dette faktisk er film nummer fem i rekken. 

Men kjemien mellom figurene holder filmen sammen selv i de litt labre strekkene. 
Og når det svinger, er dette velsmurt familieunderholdning for både store og små. 

Mine personlige favoritter denne gangen er en herlig opplagt Besta, og en yogaglad lama med sinneproblem. 

Lekkert laget 

Istid: 
På kollisjonskurs er fin å se på. 
Bakgrunnene skaper stemningsfulle kulisser som tidvis utnyttes fysikksmart på beste tegnefilmvis. 

Spesielt leken med meteorenes magnetiske kraft og en elektrisk storm brukes oppfinnsomt og vakkert. 
Og en ny krystalldekt verden skaper et fargespill som fenger i kinomørket. 

Det nøtteglade og tannsterke ekornet Scrat er også med på leken denne gangen. 
Han har fått et viktig, men avsidesliggende sidespor i historien, og er plassert ute i verdensrommet. 
Her lekes det med både «sci-fi»-mytologi og gravitasjon for å gi nytt slapstickliv til nøttejakten. 
Jo da, den vitsen er slitt, vi vet alle sånn omtrent hva som vil komme, men jeg ler likevel. 

De norske stemmene gestaltes av en solid gjeng. 
Otto Jespersen og Linn Skåber har god kontroll på den lune tonen mellom mammutparet Manny og Ellie, Åsleik Engmark er kjapp og referansesterk som Buck og Gisken Armand er kul og kostelig som Besta. 

Jeg liker også at noen av poengene virkelig får blomstre i oversettelsen til norske forhold, med referanser til Harald Mæles vitenskapsprogram Magnus som en liten perle for de unge voksne. 

Dette er ikke en film du bare må se. 
Latterbrølene står ikke i kø, og hvis du begynner å bli lei Sid og gjengen, er det bare å hoppe over denne. 
Men hvis du er klar for nok et barnevennlig iseventyr, serveres det akkurat det du forventer i Istid: 
På kollisjonskurs. 

Anmeldelsen er basert på 3D-versjonen med norsk tale. 
",1
"A Hologram for the King
Tom Hanks i morsom rolle med uvanlig mørk klangbunn. 

Tom Hanks klarer å kanalisere litt av sin indre Bill Murray, og er både morsom, malplassert og full på hotell i A Hologram for the King. 

Filmen, som er basert på boka med samme navn, viser glimt av visuell oppfinnsomhet og er en fornøyelig fortelling om en tidligere storselger fra USA som må til Saudi-Arabia for å berge karrieren. 

Ambisjonsnivået er imponerende i en film hvor den tyske regissør Tom Tykwer forsøker å både være leken, refsende og skildrende, men selv ikke Tom Hanks gode prestasjon klarer å holde filmens etter hvert sprikende toner i harmoni. 

Her får vi litt samfunnskritikk, litt kulturkrasjhumor, litt midtlivskrise, litt fortvilelse, litt bromance og en liten kjærlighetshistorie, men det er kun den sistnevnte som virkelig fester seg. 

Ørkenforviklinger 

Alan (Tom Hanks) har hatt bedre dager. 
Den tidligere selgersuksessen er upopulær hos ekskona, upopulær fordi han solgte unna en amerikansk hjørnesteinsbedrift til Kina og han har måttet be datteren ta seg en studiepause på grunn av pengemangel. 

Men lykken kan snu da Alan får muligheten til å selge et nytt hologrambasert kommunikasjonsprogram til kongen av Saudia Arabia. 

Problemet er bare at kongen lar vente på seg. 
Og byen hvor systemet skal brukes er ikke bygd ennå. 
Og Alans kontakt er aldri på kontoret. 
Og jetlaget sitter såpass i kroppen at han forsover seg hver bidige dag. 

Disse forviklingene legger et rikt grunnlag for en småsort komedie som bruker kulturforskjellene mellom øst og vest som et smart spillebrett for flere gode sideplott. 

Spesielt forholdet Alan utvikler til sin guide og fikser Yousef (Alexander Black) er tettpakket med artige livsbetraktninger. 

Og Tom Hanks får brukt både sin sjarm og komiske timing, sammen med en overraskende direkte sårhet, i en rekke lett absurde situasjoner i det han innser at ventetiden i Midtøsten kan bli lang. 

Finner ikke helt balansen 

A Hologram for the King er en film som maler et poengtert bilde av et fasadefokusert Saudi-Arabia. 
Filmen sneier også innom hvor stor kontrasten mellom forsiden og baksiden kan være i et land som velter i rikdom, men som ikke akkurat deler godene med dem som bygger luksusen. 

Regissør Tom Tykwers faste fotograf Frank Griebe (Løp, Lola, løp og Cloud Atlas) gjør en utmerket jobb med både fargesterke naturbilder og en rekke kjappe komposisjoner som beskriver den gjentagende dagrytmen som preger Alans første del av oppholdet. 

Det er i dramaturgien og toneskiftene filmen er svakest. 
Med unntak av en søt og fint fortalt kjærlighetshistorie, er det ingen av de øvrige handlingstrådene som får forløst sitt potensial. 

Alan og Yousefs vennskap forlates etter å ha blitt godt oppbygd gjennom både dialoger og opplevelser. 
Og filmens innledende hovedhistorie om teknologisalg til kongen av Saudi-Arabia mister energi et sted mellom Alans skyldfølelse overfor sin datter og en mystisk kul som dukker opp på ryggen hans. 

Jeg har ikke lest boken som filmen er basert på, men det virker som om Tykwer forsøker å presse litt for mye inn i sin film. 
Alle historien henger sammen, men de svinger dårlig til tider. 

Glimtene av en dypere samfunnskritikk kommer heller ikke ordentlig igjennom. 
Plutselige drypp av tungt drama kjennes unaturlig i filmens ellers lettbente stil. 
A Hologram for the King treffer tonalt bedre som høflig kulturkrasjkomikk om alkoholvaner og merkelig kontortid, enn den makter å gjøre som treffende og avslørende drama om arroganse og de slavelignende arbeidsforholdene i Saudi-Arabia. 

Tom Hanks gjør likevel dette til en underholdende og interessant film. 
Jeg har sjeldent sett han nærme seg en såpass mørk og fortapt rollefigur. 
Og her viser han glimt av sider som åpner opp for at 60-åringens gyldne skuespillerår kan romme mer enn bare hjertevarme og veltalende hedersmenn. 
",1
"Ghostbusters
Et underholdende eventyr, men kan ikke måle seg med originalen. 

Det er spøkelser og grønn gugge fra første stund når Ghostbusters er tilbake i ny drakt i sommer. 

Det har vært en generell negativ oppmerksomhet rundt nyinnspillingen av den gamle 80-tallsklassikeren i forkant av premieren i USA. 
Hvorfor i all verden trenger vi en ny versjon av en film som allerede fungerer? 
Og hvorfor må det attpåtil være damer i hovedrollene? 

Men nå er nå filmen engang her, og regissør Paul Feig har sammen med skuespillerne Melissa McCarthy, Kristen Wiig, Kate McKinnon og Leslie Jones, klart å skape et artig eventyr som stort sett fungerer. 

Det er ikke alt som er like morsomt, noen spøker dras ut til det kjedsommelige, men til tross for noen humper i veien er dette en gøyal spøkelsesfest som nok vil underholde de fleste i kinomørket. 

Spøkelser invaderer Manhattan 

Som i originalen er det New York som er byen. 
Det misforståtte geniet Rowan vil hevne seg på menneskeheten ved å slippe Helvete løs i Manhattan. 

Når en horde av spøkelser, poltergeist og demoner invaderer byen, slår professorene Eirin Gilbert og Abby Yates seg sammen med ingeniøren Jillian Holtzmann og T-banearbeideren Patty Tolan for å stoppe verdens undergang. 

Et friskt pust 

Ghostbusters anno 2016 er ikke like lun, og ei heller banebrytende slik Ghostbusters fra 1984 var. 
Filmen har flere morsomme scener, og Melissa McCarthy og Kristen Wiig er strålende komikere, men de gjør ikke noe nytt i rollene som Abby og Eirin. 

Vi får se dem begge i rollene vi har blitt vant med å se dem i de siste åra, den sosialt utilpasse nevrotikeren og tøffingen som skjuler et sårbart indre bak en rappkjefta munn. 

Kate McKinnon og Leslie Jones er derimot nykommere på det store lerretet. 
Begge er et frisk pust, men McKinnon er spesielt bra. 

Jillian Holtzmann er en helt absurd rollefigur som konstant finner på nye sprell, og det er en fryd å følge med på nyansene i ansiktsuttrykket og faktene til McKinnon. 
Alt fra et lite blunk du så vidt ser, til voldsom dansing til Motown-klassikeren «Rythm of the Night», gjør at hun stjeler mange av scenene hun er med i. 

Kjedelige blondinevitser 

Dynamikken mellom de fire damene er god, men jeg synes ikke det fungerer like godt når kjekkasen Chris Hemsworth skal blandes inn i miksen. 

Han spiller den stokk dumme resepsjonisten Kevin, som ble ansatt på Ghostbusters-kontoret fordi han var den eneste søkeren, og fordi Eirin ville ha noe pent å se på… 

Kevin er bokstavelig talt så dum at han holder seg for øynene når det kommer en høy lyd, og han er i utgangspunktet morsom. 
Problemet er at dum og blond-vitsene er så oppbrukte, og de blir IKKE noe artigere bare fordi det nå er en mann som har fått den tradisjonelle rollen. 

Oppstykket handling 

Historien i Ghostbusters er ikke spesielt dyp. 
Det vies liten tid til hvem skurken Rowan er og hvorfor han er blitt som han er blitt. 
Uten en skikkelig historie i bunn, fremstår filmen som noe oppstykket. 

Det er flere gode spøkelsesfangescener i Ghostbusters som jeg virkelig koste meg med. 
Effektene er akkurat passe tacky, spøkelsene er akkurat passe stygge, og slimet er akkurat passe slimete. 
Men dette er artige enkelthendelser som ikke er sydd godt nok sammen. 

Det svinger bedre mot slutten når det kommer flere spøkelser på banen samtidig, og her får vi også gjensyn med flere figurer som fans av de gamle filmene vil dra kjensel på. 

Verdt en titt selv for nostalgiske skeptikere 

Selv om denne nye versjonen av Ghostbusters står på egne ben, refererer den stadig til originalen. 
Kommentarer som «Who IS she gonna call?» og «I ain’t afraid of no ghost» er det ikke bare fansen som vil dra kjensel på. 

Nesten alle i den originale besetning gjør også småroller i filmen. 
Bill Murray spiller en paranormal skeptiker, og Dan Aykroyd, Ernie Hudson, Sigourney Weaver og Annie Potts har alle sine artige øyeblikk. 

Så tilbake til spørsmålet om vi virkelig trenger en nyinnspilling av Ghostbusters. 
Svaret på det er nei. 
Ghostbusters 2016 er ikke bedre enn originalen, men dette er artig spøkelsesunderholdning, både for en ny generasjon kinogjengere og nostalgiske skeptikere. 
",1
"Lights Out
Intens lysbryterskrekk. 

Lights Out er en sånn skrekkfilm som gjør at du får lyst til å trekke føttene opp i stolen når du ser på den. 

Her brukes skillet mellom lys og mørke på en uhyggelig effektiv måte. 
Og regissør David F. Sandberg viser en topp timing i sine enkle og underholdende skremsel. 

Både historie og monster er av den sjangerenkle sorten, men filmen klarer likevel å kombinere en intens skremmedramaturgi med drypp av en kul og institusjonsgrotesk forhistorie. 

Noe skjuler seg i mørket 

Plottet er ganske så enkelt i Lights Out. 
Går lyset, kommer monsteret. 

Unge Martin (Gabriel Bateman) har det tøft om dagen. 
Mor Sophie (Maria Bello) har fått tilbakefall til sine psykiske lidelser og har tatt opp tråden med en gammel lysredd fantasivenn. 
Som dessverre for familien viser seg å være laget av mer enn bare tankespinn. 

Søvnløs og livredd oppsøker Martin sin voksne halvsøster Rebecca (Teresa Palmer) for å få hjelp. 
Hun kjenner igjen sin brors beskrivelser av ondskap i mørket. 
Søskenparet tar opp kampen mot monsteret, og begynner å etterforske sin mors fortid. 

Filmen, som klokker inn på kjappe 80 minutt, sparer ikke på skrekken. 
Her dukker monsteret opp allerede i første akt, og det går ikke lang tid mellom hver gang lyset slokkes og ubehaget setter inn. 

Det går definitivt utover karakterbygging og filmens tematiske overtoner rundt psykisk helse, men akkurat som en tettpakket actionfilm fungerer Lights Out bra som lettbent underholdning for dem som liker popkornskrekk av den cheesye sorten. 

Lovende langfilmdebut 

Premisset i Lights Out er hentet fra kortfilmen med samme navn som svenske David F. Sandberg lagde i 2013. 

Regissøren har nå utvidet historien og laget sin første helaftens spillefilm. 
Sandberg viser seg som en lovende regissør. 
Han treffer godt med effekten av sine voldsomheter, og han har et smart blikk for å komponere sjangerelement til en stilsikker og gjennomført hushorrorfilm. 

Her brukes skapet, speilet, kjellerboden, under senga og under teppet til god effekt. 
Også lydsiden fungerer bra. 
Lyden av barnehender som tegner, og monsterhender som etterligner skaper ubehag. 
Og et gammelt lydopptak fra et brutalt sinnssykeasyl gir en ekkel klangbunn til etterforskningen. 

Har du høy skrekktoleranse er det mulig triksene blir i enkleste laget i Lights Out. 
Det er lett å skjønne på musikken og elektrisitetslyden når det kommer et ""Bø""! 
Men for meg var dette mer enn skummelt nok i kinomørket på en ganske folketom pressevisning. 
",1
"Jason Bourne
Matt Damon tenner på de fleste pluggene. 

Matt Damon gjør et velkomment comeback som Jason Bourne i filmen som heter det samme som figuren. 

Han er et sentralt midtpunkt i en tettpakket og actionmettet historie, som riktignok må finne seg i å rangeres under film 2 og 3 i serien, men som likevel har den intense handlingen og den trykkende atmosfæren som gjør Jason Bourne-filmene til effektiv underholdning. 

Man sitter av og til med en følelse av at sitronen skvises for sine siste dråper, men samtidig gis det inntrykk av at denne serien kan pågå så lenge Matt Damon orker. 

Utmattende tempo 

Etter å ha vært plaget av hukommelsestap gjennom flere filmer, husker nå ex-agenten Jason Bourne (Matt Damon) så godt som alt. 

Han blir sporet opp av sin tidligere kollega Nicki Parsons (Julia Stiles), som har mer informasjon om Bournes fortid og CIAs lysskye fremtidsplaner. 

Dermed får de igjen CIA etter seg, nå representert ved direktør Dewey (Tommy Lee Jones), agenten Heather Lee (Alicia Vikander) og en snikskytter (Vincent Cassel). 

Denne jakta beveger seg i et utmattende tempo via flere byer som Reykjavik, Roma, Berlin, London og Las Vegas. 

Regissør Paul Greengrass var også mannen bak Gåten Jason Bourne (2004) og Jason Bournes ultimatum (2007), henholdsvis film 2 og 3 i serien, som fremdeles er de beste. 

I den nye filmen gir han oss mer av det samme og viderefører det effektive filmspråket med begrenset dialog, harde nærkamper, intense forfølgelsesscener, både til fots og bak ratt, alt skildret med epileptisk kameraføring, taktfast orkestermusikk og lynkjapp klipping. 

Actionsekvensene er rotfestet i virkelighetens fysiske lover, og er dyktig utført uten merkbar bruk av dataanimasjon, men med merkbar bruk av dyktige stuntmenn og stuntkvinner. 
Filmens figurer får ikke tid og rom til å bli mer enn omriss, men fungerer greit etter sine forutsetninger. 

Brukbar actionhelt 

Et tegn på at filmen beveger seg i vår samtid, er at figurene ofte er hensatt til å stirre på dataskjermer. 
Svært ofte drives handlingen fremover av noe som skjer på en skjerm, enten det er informasjon fra databaser eller direktebilder fra overvåkningskameraer. 

Storebror har aldri sett deg så grundig som i denne filmen, der CIA har tilgang til alle verdens sikkerhetskameraer, med gjenkjenningsprogrammer som gjør at ingen kan gjemme seg særlig lenge. 

Enkelte av metodene som benyttes her er i overkant usannsynlige, men Edward Snowdens avsløringer har fortalt oss at denne filmens overvåkningsteknologi ikke nødvendigvis er fri fantasi. 

Likevel gjør denne skjermtittingen enkelte av figurene litt passive og kjedelige, i hvert fall til de flytter seg ut i felten. 

Matt Damon har ikke glemt sine Jason Bourne-kunster på de 9 årene siden forrige gang han spilte figuren. 
Han er fremdeles en brukbar actionhelt med et menneskelig tilsnitt. 

Vi tror på Bournes ønske om å leve i fred, men filmen skildrer godt og troverdig hvordan dette kanskje ligger utenfor hans natur. 

Jason Bourne blir derfor en tilfredsstillende actionfilm som tenner på de fleste pluggene, og har samtidig en liten utvikling av tittelfiguren som holder ham interessant og relevant. 

Dette er fremdeles en fengende filmserie, selv om nyhetens interesse har lagt seg. 
",1
"Bad Moms
Foreldreopprør i smørglatt Hollywood-versjon. 

Bad Moms er en friksjonsfri venninnekomedie som ikke klarer å bringe hverken nerve eller nevneverdig innsikt i temaet filmen klistrer på plakaten: 
Perfeksjonsjaget for den velstilte middelklassens mødre. 

Det starter som et filmatisk blogginnlegg stappet med billige kåseripoeng om hvor fælt alt perfeksjonsstresset er. 
Maten som alltid må være hjemmelaget og supersunn, barna må ha de beste fritidsaktivitetene og mor som helst skal følge en trendy oppdragelsesfilosofi og tilbringe all sin tid sammen med sine håpefulle. 

Ikke for å undergrave alvoret av det moderne perfeksjonsjag, men dette er den supertydelige Hollywood-versjonen hvor alle skal kjenne seg litt igjen, og ingen skal fornærmes eller få skyld for noe som helst. 
Dermed gjør ikke Bad Moms noe annet enn å overdrive det opplagte og småsnobbete. 

Det betyr ikke at filmen ikke er morsom, eller kan fungere som en godlynt påminner om å senke skuldrene. 
Kathryn Hahn får vist fram sitt betydelige komiske talent i flere situasjoner. 
Og Mila Kunis, Kristen Bell og Christina Applegate er for gode til at filmen blir direkte dårlig. 

Rekker fingeren til morsidealet 

Amy (Mila Kunis) har tøffe dager. 
Hun jobber knallhardt for en utakknemlig sjef, steller hjemmet for en utakknemlig mann og har et salig strev med å holde timeplanen til to aktive barn, en svimmelsyk hund og et ekstremt møteglad foreldreutvalg. 

Så, når ektemannen viser seg å være utro, og sjefsmegga (Christina Applegate) i foreldreutvalget straffer Amy med ekstrajobb på kakesalget, så ryker sikringen i det stive forstadssmilet. 

Amy orker ikke mer, og sammen med et par av skolens mer uglesette mødre, bestemmer hun seg for å være en ""bad mom"". 

Kjernekonflikten er en High School film flyttet til foreldregenerasjonen – outsider mot bøllete bidronning. 

Et lettpåvirkelig skolestyre, mektige foreldreutvalgsledere og det nesten totale fraværet av fedre er ikke norsk skolehverdagskost, men vi kjenner både USA og mekanismene godt nok til at det er lett å sette seg inn i situasjonene, og se hvor det bærer. 

Dessverre er det aldri noe virkelig alvorlig som settes på spill i denne filmen. 
Så mødrenes opprør mot systemet klarer aldri å vekke de store følelsene. 

Rufsete regi 

Jon Lucas og Scott Moore har tidligere skrevet de populære Hangover-filmene, som Todd Philips (Old School og Road Trip) regisserte. 
De er gode på alkoholtung festing, smågale forstadskarakterer og elleville stunts, og det er det de tar med seg inn i denne filmen også. 

Men selv om de to er drevne manusforfattere, er de ikke like drevne regissører. 
Og denne filmen bærer preg av noen litt rufsete regigrep. 
Spesielt i filmens første del er duoen så opptatt av å slenge rundt seg med ""mor er travel""-vitser at Mila Kunis ikke får rom til den timingen som trengs for å levere poengene til full effekt. 

Også kjærlighetshistoriene blir en kjedelig andrefiolin som jeg hadde forventet mer av. 
Her plantes det frø til mye moro, men Moore og Lucas fester seg bort i stiliserte sekvenser av drikking, matsøl og klining og forsover seg til innhøstingen. 

Bad Moms fungerer som grei nok underholdning til fans av harmløse crazykomedier og foreldre som vil ha litt gjenkjennelseskomedie på fredagskvelden. 
Men dette er en ferdigfordøyd søtsuppe. 
Så redd for å tråkke på noen tær, at den aldri klarer å sparke fra seg. 
",0
"Everybody Wants Some!!
College-humor med skyhøy nostalgifaktor! 

Everybody Wants Some!! er regissør Richard Linklaters spirituelle oppfølger til sin egen knallfilm Dazed and Confused (1993), som skildret en ungdomsgjengs siste skoledag i 1976. 

Nå er handlingen lagt til sensommeren 1980, der vi møter en gjeng studenter i dagene før semesterstart på college. 

Dette er en film med skyhøy nostalgifaktor, mye fest og moro med fargerike figurer og en sprek skildring av ungdomsliv i en tid som tilsynelatende var preget av naiv uskyld. 

Everybody Wants Some!! minner i blant om klassiske high school- og collegekomedier som Deltagjengen, Fast Times at Ridgemont High og Skulk med stil, men mest av alt vekkes assosiasjonene til Linklaters egen Dazed and Confused. 

Og dette er slett ikke et dårlig knippe filmer å kunne sammenligne seg med! 

Fest, fyll og moro! 

Vi opplever handlingen gjennom Jake (Blake Jenner), som kommer til colleget der han skal bo i et hus utenfor campusen sammen med resten av skolens baseball-lag, blant andre Roper (Ryan Guzman), McReynolds (Tyler Hoechlin) og Finnegan (Glen Powell). 

Dagene før semesterstart tilbringes uten tilsyn av voksne, der guttene har fritt spillerom til fest, fyll, moro og nærkontakt med jenter. 
Tittelen Everybody Wants Some!! er hentet fra ei låt av Van Halen, som selvsagt er med på soundtracket - og du kan jo bare tenke deg hva dette ""some"" er. 

Ja, figurene har et aktivt fokus på sex, og filmen skildrer dette utelukkende som en positiv jakt på hyggelige opplevelser, i en tid med et tilsynelatende mer avslappet forhold til kjønnsdrift. 

Det store persongalleriet er rikholdig, med klart definerte figurer som utfyller hverandre med ulike funksjoner. 
Filmens estetikk er førsteklasses. 
Tidskoloritten sitter som ei kule. 

Linklater forteller historien med et filmspråk som ligner på måten man skjøt filmer på rundt 1980, både når det gjelder fargepallett, kamerabruk og klipperytme. 

Musikken er særdeles viktig, og det fete lydsporet er full av toner som tidfester historien fortreffelig. 

Det glipper riktignok når Foreigners Urgent spilles på en fest, ett år før den faktisk ble utgitt. 
Flisespikkeri, ja – men litt dumt at Linklater har latt denne blemma passere. 

Enkelte sekvenser på tomgang 

Richard Linklaters filmer er alltid fulle av interessant og poengtert dialog, noe som også er tilfellet med Everybody Wants Some!! 

På overflaten kan dette virke som en grunn partyfilm, men bakenfor ligger et alvor i skjæringspunktet mellom ungdomsliv og voksenliv, som også var en del av tematikken i Linklaters fantastiske Boyhood. 

Everybody Wants Some!! er langt lettere i steget, har mindre emosjonell slagkraft, men er en desto mer humoristisk skildring av ungdomslivets lysere utfordringer. 

Filmen overskrider så vidt den perfekte spilletiden, slik at enkelte sekvenser går litt på tomgang, men det er også den skarpeste kritikken jeg er i stand til å komme med, i tillegg til Foreigner-blemma. 

Derfor er det lett å gi en uforbeholden anbefaling til Everybody Wants Some!! 
",1
"Truman
Et godt fortalt drama med respekt for figurene. 

Den spanske filmen Truman handler kort sagt om livet og døden. 
Hvordan noen klynger seg til det ene, mens andre forsoner seg med det andre. 

Det er et vakkert drama med gode skuespillerprestasjoner, og en tone som aldri sklir ut i det melodramatiske. 

Regissør Cesc Gay, som også har skrevet manuset sammen med Tomàs Aragay, skildrer begivenhetene innenfor et avmålt og troverdig følelsesspekter. 
Overdrivelser trengs ikke, for tematikken er sterk nok i seg selv. 

Besøker kreftsyk venn 

Tomás (Javier Cámara) drar fra Canada til Spania for å tilbringe 4 dager sammen med sin kreftsyke venn Julián (Ricardo Darín). 

Han har bestemt seg for å avslutte behandlingen og la sykdommen gå sin gang, men Tomás håper å kunne overtale Julián til å fortsette. 

Over de neste dagene får begge satt både liv og død i perspektiv, med Juliáns hund Truman som ett av elementene. 

Anslaget setter tonen for et rolig, lavmælt drama uten unødvendig staffasje. 
Helt fra Tomás og Julián møtes, får man følelsen av at de virkelig er to gode, gamle venner med et sterkt bånd og en felles fortid. 

Javier Cámara og Ricardo Darín lykkes i samspillet, med en udiskutabel kjemi som føles verken kunstig eller anstrengt. 

Samtidig som de fører et felles, inneforstått språk, får man også følelsen av at det er noe usagt mellom dem som gir historien dramatikk og dynamikk. 

Respekt for figurene 

Hunden Truman blir etter hvert en faktor i handlingen, og blir kanskje det sentrale symbolet på hva Julián er nødt til å tenke på når han forbereder seg på døden. 

Det er ikke veldig vanskelig å forestille seg hvor historien er på vei hen. 
Men selv om visse elementer er forutsigbare, fortelles historien med takt og tone og respekt for figurene. 

Truman er et godt fortalt drama med flinke skuespillere og en interessant tematikk rundt store spørsmål som forsoning med det som har vært og forberedelser på det som skal komme 
",1
"Suicide Squad
Overraskende kjedelig og humørløst. 

Suicide Squad hadde et stort potensial. 
Filmen hadde alle forutsetninger til å bli morsom, fengende og underholdende. 

I stedet har det blitt et overraskende kjedelig og humørløst effektfyrverkeri som forteller en lite engasjerende historie som mangler originalitet. 
Selv en utslitt frase som ""Let's do this"" har fått plass i dette manuset. 

Persongalleriet er lovende, men det er altfor stort. 
Vi rekker ikke å bygge opp noe forhold til de fleste av dem. 
Actionscenene er stilige, men tomme for spenning. 

Suicide Squad har sine stunder, men fremstår mest av alt som en bortkastet mulighet. 

Rekrutterer superskurker 

Filmen tilhører tegneserieselskapet DC Comics sitt univers, der blant andre Batman og Superman kommer fra. 

Nå trengs det nye krefter, og en representant for myndighetene, Amanda Waller (Viola Davis), rekrutterer en gruppe superskurker til hemmelige oppdrag i bytte mot reduserte straffer, blant andre skarpskytteren Deadshot (Will Smith) og balltresvingende Harley Quinn (Margot Robbie). 

De holdes i tømmene av lagleder Rick Flag (Joel Kinnaman), og når hele verden trues av eldgamle ånder, må Suicide Squad ta opp kampen ved hjelp av sine skurketriks. 

Regissør og manusforfatter David Ayer (End of Watch, Fury) har full kontroll på det visuelle. 
Filmen er proft og tøft laget på alle måter, slik man forventer at en storbudsjettsfilm skal være. 

Dessverre er det likevel ikke særlig morsomt å se filmen. 
Handlingen er uinteressant, humoren fungerer ikke og persongalleriet klikker ikke helt. 

Det er interessant å tenke på hvordan alle figurene i f.eks. Guardians of the Galaxy hadde et distinkt særpreg som gjorde at vi brydde oss om alle. 
Det er derimot vanskelig å bry seg stort om noen i Suicide Squad. 

Ikke voldsom nok 

Will Smiths Deadshot og Margot Robbies Harley Quinn er de beste figurene i denne gjengen, men deres egenskaper utnyttes ikke til fulle. 
Jeg savner Smiths vitsing fra hans glansdager, mens Robbies yppige lolitafigur skulle fått lov til å være enda frekkere og galere. 

Hennes beste scener er med kjæresten Joker, stilig spilt av Jared Leto, som dessverre ikke får være med lenge nok til å markere seg skikkelig. 
Han får heller ikke være voldsom nok. 

Filmens lave aldersgrense, 12 år i Norge, merkes for godt. 
Dette persongalleriet bestående av skruppelløse skurker burde ha fått utfolde seg innenfor et tøffere og grovere rammeverk, slik Deadpool gjorde med stor suksess. 

Det merkes at DC Comics forsøker å gjøre det samme med sine superhelter og skurker som Marvel har lyktes med (blant annet med flere gjesteopptredener i denne filmen som du skal få oppdage selv), men de har ikke fått like god uttelling til nå. 

Suicide Squad er dessverre for ujevn. 
Den fungerer best når den tøyer aldersgrensa med noen saftige actionsekvenser, men greier ikke å hevde seg i en sjanger der vi har blitt bortskjemt med høydepunkter de siste årene, stort sett fra Marvel. 

Suicide Squad var en av filmene jeg gledet meg mest til i høst, og er ikke helt bortkastet som tanketom kinoføde, men det er ikke nok, og føles dermed som en skuffelse 
",0
"Under kirsebærtrærne
Figurer man ønsker det skal gå vel med. 

Trærnes årsløp med blomstring og løvfall symboliserer livets gang i den japanske filmen Under kirsebærtrærne. 
På originalspråket heter den An, som oversettes til bønnesyltetøy, så jeg forstår godt at den norske distributøren har valgt å gi den en egen norsk tittel. 

Det er tross alt på et gatehjørne under noen majestetiske kirsebærtrær, at det meste av handlingen foregår. 
Med vakre stemningsskildringer og observasjoner forteller regissør Naomi Kawase en stillfaren og poetisk historie om store ting i et lite univers. 

Under kirsebærtrærne er ikke helt fri for søtsuppete ingredienser, som drar filmen i en uønsket melodramatisk retning. 
Men her møter vi figurer som vi etter hvert føler noe for og ønsker at det skal gå vel med. 

Et nydelig samarbeid 

Sentarô (Masatoshi Nagase) selger dorayaki, små pannekaker med bønnesyltetøy, i et lite utsalg. 

Når gamle Tokue (Kirin Kiki) spør om å få jobbe der på deltid, avslår han først på grunn av hennes alder, men ombestemmer seg når han får smake hennes fantastiske hjemmelagede bønnesyltetøy. 

Det blir starten på et nydelig samarbeid, men det skal vise seg at Tokue har holdt noe skjult for Sentaro som kan gjøre ting litt vanskelige. 

Det filmen er aller best på, er å skildre de små øyeblikkene mellom personene i den lille dorayaki-butikken, ikke bare mellom Sentarô og Tokue, men også unge Wakana (Kyara Uchida), som finner seg mer til rette der enn hun gjør hjemme eller på skolen. 

Scenene der Tokue lærer bort sin måte å lage an på, har en avslappende og beroligende atmosfære, der dialogen holdes på et minimum og bildene forteller det man trenger å vite. 

Dette er klokt, trygt og sikkert regissert av Kawase. 

Litt for store følelser 

Under kirsebærtrærne har den samme dempede og kontemplative historiefortellingen som vi ofte ser i japansk film, med fokus på mellommenneskelige forhold og store spørsmål om livets gang. 

Når historiens konflikt begynner å melde seg, går filmen over i en fase med litt for store følelser. 
Da begynner man også å stille spørsmål ved hvor kloke figurene egentlig er, for hvordan hadde de egentlig tenkt at dette skulle ende? 

Manuset, som regissør Naomi Kawase selv har skrevet etter en roman av Durian Sukegawa, inneholder etter hvert enda flere avsløringer som får denne delen av historien til å ligne en tragisk skillingsvise. 

Men avrundingen i Under kirsebærtrærne er en fin og troverdig forløsning av den interne dramatikken i dorayaki-boden, som selvsagt handler om mye mer enn små pannekaker med bønnesyltetøy. 
",1
"Batman:The Killing Joke 

Plagsomt ujevn animasjonsfilm. 

DC Comics er fremdeles i startgropa når det gjelder å lage spillefilmer basert på sitt rikholdige univers av superhelter og skurker, men har allerede gjort det en stund innen animasjon. 

Siste nytt på Blu-ray/DVD/digitalt er Batman: 
The Killing Joke, basert på et anerkjent tegneseriealbum fra 1988 med historie av Alan Moore og bilder av Brian Bolland. 

Filmen er en middels interessant utforskning av forholdet mellom Batman og erkefienden The Joker. 
Animasjonen matcher på ingen måte de mørke, sjelfulle bildene fra det originale albumet, og filmen har et langt og uinteressant anslag med pinlig romantikk. 

Derfor er Batman: 
The Killing Joke en plagsomt ujevn animasjonsfilm. 

Tar lang tid å komme igang 

Batman (stemme av Kevin Conroy) oppdager at The Joker (stemme av Mark Hamill) har unnsluppet Arkham Asylum. 
Det viser seg at han har en skrudd idé om å bevise at hvem som helst kan bli like gal som ham selv. 

Målet er å gjøre livet til politisjef Jim Gordon (stemme av Ray Wise) ekstremt surt ved å skade hans datter Barbara, som nylig har avsluttet sin karriere som Batgirl (stemme av Tara Strong). 

Batman er selvsagt på sporet, som leder ham til et nedlagt tivoli, der The Joker og hans håndlangere venter. 

Dette er utgangspunktet, men før alt dette, blir vi servert en lang og unødvendig forhistorie om hvordan det oppstår et forhold mellom Batman og Batgirl. 

En spennende situasjon kulminerer i at de rett og slett har sex på toppen av en skyskraper. 
Riktignok blir ikke selve akten vist, bare forspillet, men hele denne ""romansen"", og dets etterspill, skildres klumsete og overfladisk, og har nesten ingenting å gjøre med hoveddelen av historien. 

Derfor tar det alt for lang tid før filmen kommer skikkelig i gang. 

Når Jokeren endelig får slå seg løs, blir historien med en gang mer interessant. 
Akkurat som i albumet, skildres både den indre og ytre galskapen, og vi får en viss forståelse for bakgrunnen for den. 

Blant annet skildres Jokerens liv før han ble Jokeren i litt for kjappe tilbakeblikk, der han forsøker å brødfø kone og barn som aspirerende komiker, men blir nødt til å finne alternative måter å tjene penger på, med katastrofale konsekvenser. 

Små glimt antyder at Batman og Jokeren egentlig ikke er så ulike, bare at de befinner seg på hver sin side av vippepunktet mellom godhet og ondskap. 

Enklere og glattere animasjon 

Animasjonen holder grei kvalitet, men sammenlignet med Brian Bollands tegninger fra albumet, er filmens streker enklere og glattere. 
Detaljnivået er også lavere enn ønskelig. 

Kanskje måtte det bli slik av tekniske og kostnadsmessige årsaker, men jeg hadde foretrukket råere bilder i Batman: 
The Killing Joke. 
Det hadde kunnet formidle galskapen enda sterkere enn tilfellet er nå. 

Filmen har 15-års aldersgrense på grunn av noen blodige scener, men her kunne regissør Sam Liu gjerne ha tydd til enda kraftigere skyts. 

Det beste med filmen, er Mark Hamills stemme som The Joker. 
Her får han virkelig slått seg løs med fargerik galskap som blant annet omfatter et musikalnummer. 

Kevin Conroys stemme som Batman er derimot merkelig flat og uinteressant, til tross for at han er veteran i rollen fra flere tegnefilmer. 
Dette gjør sitt til at denne utgaven av Batman er en av de mindre spennende jeg har opplevd i filmsammenheng. 

Batman: 
The Killing Joke har sine kvaliteter, men vil trolig ikke skape noen nye Batman-fans. 
Filmen blekner mot kildematerialet, har for enkel og hakkete animasjon, og det tar for lang tid å få historien skikkelig i gang 
",0
"The Shallows
Brukbar spenning med sulten hai. 

Det krever et visst mot å lage nye filmer om sultne haier, all den tid det er nærmest umulig å matche Steven Spielbergs Haisommer fra 1975. 

Regissør Jaume Collet-Serra (Orphan, Ukjent ID, Non-stop, Run All Night) gjør imidlertid ingen dårlig jobb med The Shallows, en tett, liten thriller der en idyllisk strand blir omgjort til et blodig mareritt for filmens hovedperson. 

Den sultne haien blir for det meste holdt klokelig skjult, men spretter frem i virkningsfulle skrekkøyeblikk. 
Man kan selvsagt innvende at filmen ikke bringer noe nytt inn i haifilm-sjangeren, men The Shallows byr på brukbar spenning med et enkelt, men velfungerende manus. 

Hai går til angrep 

Nancy Adams (Blake Lively) reiser alene til en avsidesliggende og folketom strand i Mexico for å surfe. 

Idyllen blir avbrutt når en stor hvithai går til angrep, og hun må redde seg opp på en liten holme, akkurat litt for langt fra land. 

Nancy må forholde seg til svært enkle og brutale problemstillinger for å holde seg i live, samtidig som hun må pønske ut hvordan i all verden hun skal klare å komme levende fra denne situasjonen. 

Blake Lively (Gossip Girl, The Town, Green Lantern) har de kvalitetene som trengs for å skape en figur ut av et manus som kanskje ikke gir henne så mye å spille på. 

Hun er nemlig alene i store deler av filmen og har lite dialog, men gjør en god jobb med å spille skremt og motløs, men samtidig smart og snarrådig. 

Filmen gir oss også noen glimt av Nancys bakgrunn og motivasjon for å dra til akkurat denne stranda. 
Det er kanskje ikke mye, men akkurat nok til at hun blir mer enn bare en dame i nød. 

86 kjappe minutter 

Filmens antagonist, altså haien, er ikke mye med, noe som er en kjent og velprøvd taktikk. 

Det er bedre å la faren antydes enn å vises i hver filmrute. 
Spielberg hadde suksess med minimal haibruk i Haisommer (selv om det riktignok i hovedsak skyldtes problemer med den mekaniske haien). 

Og i 1979 skremte Ridley Scott vettet av kinogjengerne med Alien, selv om monsteret bare har cirka 4 minutters spilletid totalt. 

Regissør Jaume Collet-Serra er også sparsom med haibruken i The Shallows, noe som skaper mer spenning enn tilfellet for eksempel var i Renny Harlins haitunge haifilm Deep Blue Sea fra 1999. 

Det finnes elementer i The Shallows som virker litt forstyrrende, som hvordan Nancy kan surfe i enorme bølger i et hav som er helt stille i alle andre scener. 

Noen sekvenser har også en litt for gjennomtenkt timing, selv om det åpenbart er god taktikk for å skape mer spenning. 

The Shallows finner på ingen måte opp nytt krutt, men dette er 86 kjappe minutter med renskåren haispenning, og med Blake Lively som et dyktig og effektivt midtpunkt 
",1
"Star Trek Beyond
Grei romopera som blekner mot Star Wars. 

To triste ting har skjedd i Star Trek-universet siden forrige film. 
I fjor døde Leonard Nimoy, den originale Spock. 
Og i juni omkom Anton Yelchin, den nye Chekov, i en tragisk ulykke. 

Det første dødsfallet gir visse ringvirkninger i historien. 
Det andre dødsfallet påvirker hvordan vi ser på den spill levende Chekov. 

Dette gir Star Trek Beyond en emosjonell tyngde som den dessverre trenger. 
For ellers er regissør Justin Lins film bare så vidt over middels engasjerende. 
Den er åpenbart inspirert av seriens røtter, tilbake til Gene Roddenberrys tv-serie fra 1960-tallet. 

Deler av filmen er litt stillestående og fattig på handlingsfronten. 
Når det først bryter løs, er Star Trek Beyond en grei romopera, men den blekner mot en konkurrerende filmserie som også har ""Star"" i tittelen. 

Tilbake til røttene 

Romskipet USS Enterprise drar på et redningsoppdrag til en ukjent planet. 
Der venter en ukjent fare, nemlig slemme Krall (Idris Elba) og hans hær, som tar store deler av mannskapet til fange. 

Kaptein Jim Kirk (Chris Pine), Spock (Zachary Quinto), Chekov (Anton Yelchin), Scotty (Simon Pegg) og McCoy (Karl Urban) er blant de som unnslipper. 

De må kjempe for å redde mannskapet sitt, komme seg vekk fra planeten og stoppe Kralls skumle planer. 

En skurk spilt av Idris Elba er selvsagt interessant å se på, selv om figuren hans virker litt ""business as usual"" når linjene mellom det gode og det onde trekkes opp. 
Krall fremstår nemlig som en ganske standard romskurk. 

Star Trek-figurer som beveger seg rundt i et steinete landskap på en ukjent planet er også en gjenganger fra mange Star Trek-historier. 

Det er på mange måter prisverdig at manuset, signert Simon Pegg og Doug Jung, er tro mot seriens røtter, men jeg har likevel en sterk følelse av å ha sett det før, når jeg heller ønsker å oppleve noe nytt. 

Digital grøt 

Star Trek-filmene har ofte imponert med visuelle effekter, og det er lagt ned mye prisverdig arbeid også her. 

Men Kralls romflåte, bestående av mange bittesmå romskip som opererer som en slags bisverm, blir en digital grøt i de store romslagene som det blir et par av i filmen. 
Det er ikke så pent å se på. 

Effektene fungerer bedre på større ting, som en dramatisk sekvens med USS Enterprise i filmens første del. 

Star Trek Beyond har en underliggende historie der både Kirk og Spock av ulike årsaker er usikre på sin fremtid i Stjerneflåten, samtidig som det også stilles interessante spørsmål rundt Kralls bakgrunn. 

Men dette utdypes ikke mer enn bare så vidt, slik at det blir rom for mer action og mindre utvikling av persongalleriet. 

Man kan ikke klage på underholdningsverdien i Star Trek Beyond, for den er der, men det helhetlige inntrykket av filmen er likevel ikke helt på topp. 

Den kunne vært verre, men burde vært bedre. 
",1
"War Dogs
Småmorsomt om våpenhandel. 

Våpenhandel virker ikke som en morsom business. 
War Dogs er likevel en småmorsom komedie som kaster et skråblikk på hvordan to unge amerikanere vikler seg inn i alvorlig trøbbel som våpenhandlere under Irak-krigen på slutten av 2000-tallet. 

Dette er basert på en sann historie, inspirert av en artikkel i Rolling Stone, men det aner meg at ""basert på"" og ""inspirert av"" er greit å merke seg, for med Jonah Hill og Miles Teller i hovedrollene, er nok dette overdrevent lystig i forhold til de faktiske hendelsene. 

War Dogs underholder i sin absurde skildring av begivenhetene, men uten å sjokkere. 

Våpenhandel på anbud 

Filmen fortelles gjennom David Packouz (Miles Teller), som strever med å brødfø kone og barn som massør i Miami Beach. 

Så får han kontakt med barndomsvennen Efraim Diveroli (Jonah Hill). 
Han selger våpen til den amerikanske hæren, som legger alle sine innkjøp ut på anbud. 
David blir med på virksomheten og de konsentrerer seg om småtteriet på anbudslista, som likevel kan gi god inntjening. 

De prøver seg imidlertid på stadig større anbud med tvilsomme forretningsmetoder, som gir dem potensielt farlige utfordringer. 

Regissør Todd Phillips er mannen bak Hangover-filmene, og selv om War Dogs ikke er en crazykomedie, har den noe av den samme tilnærmingen. 

Mørk tematikk og alvorlige hendelser skildres med en humoristisk snert som gjør dem, om ikke ufarlige, så i hvert fall tilsynelatende mindre alvorlige. 

Historiens utgangspunkt, der vanlige folk helt lovlig kan delta i våpenhandel, har et absurd skjær over seg, noe Todd Phillips utnytter til fulle i filmen. 
David og Efraims opplevelser og handlinger er underholdende på en hoderystende måte. 

Setter ikke varige spor 

Mens Miles Teller er publikums øyne i filmen, som den sjarmerende, sympatiske og i utgangspunktet velmenende David, som også er i overkant godtroende, er Jonah Hill den sleipe, sleske og uforutsigbare Efraim, som man både liker og avskyr på samme tid. 

Vi forstår godt hvorfor vennskapet mellom dem er ustabilt. 
Det er David som kommer best ut av det, og det er kanskje derfor den virkelige David Packouz er med i en liten kameorolle, mens den virkelige Efraim Diveroli ikke er å se. 

Selv om de faktisk er litt for gamle i forhold til de virkelige figurene, utgjør Hill og Teller et velfungerende partnerskap i filmen, som også har Bradley Cooper i en supersleip rolle som en annen våpenhandler. 

War Dogs gjør ikke inntrykk som setter varige spor. 
Det er mer en lettere absurd fisk-på-land-historie enn et angrep på det enorme overforbruket i den amerikanske krigsmaskinen. 

Det finnes bedre og mer sofistikerte filmer om våpenhandel, som for eksempel Charlie Wilson's War med Tom Hanks og Lord of War med Nicolas Cage, som diskuterer denne bransjens manglende etikk og moral på et helt annet nivå. 

War Dogs er likevel en forholdsvis morsom og underholdende komedie med gråsvart humor 
",1
"Løvekvinnen
Pent og pyntelig om annerledeshet. 

Filmfestivalen i Haugesund: 
Løvekvinnen er en sympatisk historie om annerledeshet, tilhørighet og løsrivelse. 
Vibeke Idsøes film har gode prestasjoner i sentrale roller som gjør figurene godt definerte og med klare funksjoner i historieoppbyggingen. 

Enkelte sekvenser lukter riktignok litt av ""gammel norsk film"", der dialog avleveres stivt og teatralsk. 
Filmen kunne også med fordel hatt et større driv og energi. 

Men helheten er preget av godt håndverk, med en overbevisende tidskoloritt og miljøskildring, samt en klar dramaturgisk fremdrift som gjør at Løvekvinnen aldri blir direkte kjedelig. 

Forbausende uttrykksfull 

Filmen er basert på den kjente romanen av Erik Fosnes Hansen og historien starter i 1912 i en udefinert stasjonsby et sted nær svenskegrensa. 
Der blir et jentebarn født med hår over hele kroppen. 

Vi følger Eva gjennom tre stadier av oppveksten, spilt av henholdsvis Aurora Lindseth-Løkka som barn, Mathilde Thomine Storm som ungdom og Ida Ursin-Holm som voksen. 
Det handler om livet som annerledes, forholdet hun har til faren Gunnar (Rolf Lassgård) og barnepiken Hanna (Kjersti Tveterås) og kampen for å bryte ut av et skjermet og innestengt liv. 

Filmen har en overflødig fortellerstemme der den lille Eva deler tanker og betraktninger som åpenbart er skrevet av en voksen. 
Figuren fungerer bedre når vi ser henne i interaksjon med den lille kretsen hun har rundt seg. 
Eva er forbausende uttrykksfull, selv om ansiktsmimikken i stor grad skjules av håret. 

De tre som spiller henne uttrykker mye ved hjelp av andre teknikker, med øynene som sitt fremste våpen. 
Dyktige Kjersti Tveterås gjør også en herlig rolle som barnepiken Hanna, en fyrrig og bestemt mellomkvinne i den lille familien. 

Og bak dem står bautaen Rolf Lassgård, som nok en gang leverer solid og overbevisende spill. 
Han skildring av lavmælte, men eksplosive Gunnar viser ham som en hard mann av den gamle skole, men som glimtvis avslører sin dype kjærlighet for sin datter, samt vilje til å gå langt for å beskytte henne. 

Et nydelig syn 

Utseendet er det ingenting å si på. 
Løvekvinnen er utsøkt filmet av den danske fotografen Dan Laustsen, med en dyp fargepalett og sveipende cinemascope, kombinert med nære og intime bilder av hovedfigurene. 

Eva som baby er riktignok en litt for åpenbart digital kreasjon, men Eva som barn, ungdom og voksen er et nydelig syn, godt sminket av dyktige effektmakere. 
Hun er et effektivt sentrum i en ramme der god scenografi og flotte kostymer er med på å skape et troverdig univers som historien kan utfolde seg i. 

Noen av scenene med mobbing og utfrysing fra samfunnet rundt er litt haltende skildret og altfor milde i formen. 
Man blir aldri riktig engasjert eller tilstrekkelig forbannet. 
Her burde historien vært skrudd hardere til for å vekke publikum. 
Samtidig er det enkelte detaljer som skurrer, som hvordan ei jente som vokser opp med en svenske og en rogalending og ikke omgås noen andre vokser opp med bokmålsdialekt. 
Evas interesse for matematikk er også litt klossete skildret i form av flytende formler hun ser rundt seg når hun har husarrest i et kott. 

Tematikken er evig aktuell 

Filmen har en lang og imponerende rolleliste, men sjelden har så kjente skuespillere hatt så lite å gjøre. 
Kåre Conradi introduseres tidlig som en sleip journalist i en lokalavis, for så å forsvinne helt. 
Det samme gjelder Henrik Mestad som kordirigent, Jan Gunnar Røise som prest og Nils Jørgen Kaalstad som Gunnars kollega på togstasjonen. 

Rolf Kristian Larsen får mer plass som Gnisten, en ansatt på togstasjonen som blir Evas første venn. 
Det er også velkomment at Idsøe har funnet en rolle til flotte Lisa Loven Kongsli, som av naturlige årsaker forsvinner ut av historien tidlig, men har et merkbart nærvær gjennom det hele. 

Siden Løvekvinnen er en nordisk samproduksjon, er det også ryddet plass til flere svenske og danske roller, godt gestaltet av blant andre Connie Nielsen, Karen-Lise Mønster og Lars Knutzon. 

Løvekvinnen er kanskje en litt for pen og pyntelig film, men den diskuterer en tematikk som er evig aktuell. 
Det handler om å stikke seg ut, jakten etter skjønnhet, vennskapsbånd og forhold mellom foreldre og barn. 

Vibeke Idsøe regisserer sitt eget manus godt, der historien aldri går seg bort i et stort persongalleri, eller mister fokus i et bredt tidsspekter. 
Noe er nødvendigvis komprimert, endret eller strøket fra Erik Fosnes Hansens roman, som nok kan merkes i visse sekvenser, men Løvekvinnen står stort sett stødig på egne ben som film 
",1
"Magnus
Interessant dokumentar om verdens beste sjakkspiller. 

Filmfestivalen i Haugesund: 
Det er unektelig veldig spennende å få bli med bak kulissene og oppleve Magnus Carlsen på nært hold. 

Dokumentarfilmen Magnus gir oss et bilde av hvem han er, hvordan sjakktalentet ble oppdaget og utviklet, og vi får innsikt i hans tilnærming til spillet i dag. 

Det er merkbart at det går en grense for hvor nært regissør Benjamin Ree har fått komme innpå ham. 
Carlsen holder visse kort tett til brystet. 

Magnus er likevel en svært interessant film som gir oss ny innsikt i hvordan hovedpersonen ble verdens beste sjakkspiller. 

Gir økt forståelse 

Magnus Carlsens karriere har vært behørig dekket i media omtrent fra starten, og filmen syr sammen mange arkivklipp for å fortelle denne historien. 

Det store varpet er at Benjamin Ree har fått tilgang til private opptak fra Carlsens oppvekst, samt faren Henrik som hovedforteller. 

Det gir oss en økt forståelse av omstendighetene rundt hans sensasjonelle karriere, og et innblikk i hva slags gutt som ble til denne mannen. 

Dokumentaren viser hvor viktig familien er for Magnus, og gir dem på en måte litt av æren for hvordan han gjorde comeback etter de første vanskelige rundene i VM-kampen mot Vishy Anand i 2013. 

Filmen gir gode situasjonsbilder på kaoset rundt VM-hysteriet i Chennai i India, der Carlsen blir geleidet gjennom pågående og nærgående journalister og sjakkfans. 

Lydmiksen er høy og enerverende og klippingen er med på å skape inntrykket av kaoset. 
Vi vet alle hvordan dette endte, men det er likevel spennende å gjenoppleve filmens resymé av forløpet. 

Styrer unna private spørsmål 

Carlsen og familien er forsiktige med å avsløre alt. 
Denne filmen kommer til å bli sett av alle hans konkurrenter, på jakt etter eventuelle svakheter som kanskje kan utnyttes i et senere spill. 

Derfor er det betegnende at filmen mer enn gjerne forteller om Vishy Anands forberedelser til sjakk-VM, men svært lite om Carlsens egne metoder. 

Derimot får vi en forståelse for hvordan han tenker om sjakk, for eksempel hvordan hjernen hans hele tiden analyserer deler av gamle sjakkpartier og hvordan han bruker intuisjon for gjøre sine trekk. 

Magnus Carlsen sier selv i denne filmen at han holder sine indre demoner for seg selv. 
At det er enklere å skjule dem enn å dele dem. 

Når en vond mobbesak kommer opp, er det den unge Magnus som kommenterer det. 
Den voksne sier ingenting. 
Og filmskaperne styrer høflig unna spørsmål av privat karakter. 

Derfor blir det ingen offentlig sjelegranskning i denne dokumentarfilmen, men den er uansett en veldig interessant skildring av den introverte gutten som vokste opp til å bli verdens beste sjakkspiller 
",1
"Ixcanul
Brennevinsdynket sosialrealisme fra den guatemalanske landsbygda. 

Den unge skuespillerinnen María Mercedes Coroy er imponerende god i sin spillefilmdebut i det guatemalske dramaet Ixcanul. 

Med tilbakeholden ansiktsmimikk får hun vist fram alle følelsene som river i den 17 år gamle María i det hun slites mellom nysgjerrig seksualitet, en drøm om USA, forpliktelser til familien og et ekteskap til den mye eldre Ignacio (Justo Lorenzo). 

Det hele er lagvis fortalt av regissør Jayro Bustamante, som lar kameraet vente lenge på situasjoner som sakte utfolder seg i naturnære komposisjoner. 
Mange av skuespillerne er amatører og bekler et kjernerollegalleri som oppleves harmonisk og oppriktig. 

Bustamante har utmerket håndlag med enkeltscener som er både brutale, hjertevarme og morsomme, men filmen får aldri det samlende drivet som klarer å rive meg med i Marías historie. 

Sprit, slanger og sex 

Ved foten av vulkanen Ixcanul bor María, en 17 år gammel Maya-jente skal giftes bort til den lokale storbonden. 
En hendelse som vil sikre framtiden for hennes fattige familie. 

Løfter gis om husmorskvaliteter, det skåles i rom og den kommende ektemannen lover å hjelpe familien med giftslangene som har bosatt seg i maisåkeren deres. 
Men til tross for disse lovende framtidsutsiktene, så er det andre tanker som besnærer María. 

Den jevngamle og sprittørste plantasjearbeideren El Pepe (Marvin Coroy) har tenkt å reise til USA. 
Og et liv med hage, hus og Pepe blir en romantisk drøm med upraktiske konsekvenser for den fattige familien. 

Treffer godt med tematikken 

Det pekes på mange sosiale problemer i Ixcanul. 
Mangel på utdanning, språkbarrierer, alkoholisme og et utnyttende føydalsystem som gjør det vanskelig å komme seg ut av det forutbestemte livsløpet som venter fattige jordbrukere. 

Gamle religiøse skikker og kjerringråd er ikke skikket til å rivalisere medisinsk hjelp og vitenskapen, og regissør Jayro Bustamante gjør en god jobb i å ta en relaterbar historie og gi den relevans i en verden hvor det er lett å glemme de mange steder hvor unge kvinner fremdeles ikke har frihet over sine egne liv. 

Skuespillerprestasjonene er noe ujevne i Ixcanul. 
Det er noe litt stivt over både besøkende myndighetsarbeidere og lokale menn på lokal pub. 
Men María Mercedes Coroy har en tilstedeværelse foran kamera som bærer filmen og gjør sterkt inntrykk. 

Fotograf Luis Armando Arteaga veksler uanstrengt mellom å ligge tett på hud og annsikt for å ta oss med inn i det menneskelige, samtidig som han gir rom og luft til poengterte situasjoner som på nydelig vis fletter sammen et særegent sted med gjenkjennelige handlinger. 

Etter hvert som dramatikken skrues til, glipper noe av filmens gripende stemning, og for meg forsvinner mye av nerven i en kaotisk sluttsekvens. 
Her er det den dramatisk drevne handlingen som plutselig overtar, og den ektefølte nærheten som utvikles mellom kjernekarakterene blir ikke bevart. 

Dette er likevel en fortelling som det definitivt er verdt å bruke halvannen time på hvis du setter pris på unike filmopplevelser. 
Med slående landskap og dundrende, lavmelte kulturkollisjoner. 
",1
"Mike og Dave trenger damer
Overrasker aldri, men dette er likevel en komedie som underholder. 

I 2013 fikk brødrene Mike og Dave Stangles enorm oppmerksomhet da de la ut en ganske spesiell annonse på den nettbaserte markedsplassen Craigslist. 
De lette etter to «respektable jenter» de kunne ta med til søsterens bryllup i Hawaii. 

Forbausende nok var det mange – mange – jenter som ville på ferietur til Hawaii, og sånt blir det filmmanus av. 

Nå er Mike og Dave trenger damer her, og dette er en komedie som aldri overrasker, men som likevel vil få deg til å trekke på smilebåndet. 

Lurer seg med til Hawaii 

Mike og Dave, spilt av Adam Devine og Zac Efron, er familiens sorte får. 
To partygutter som alltid ødelegger familiesammenkomstene, enten det er med fyrverkeri på avveie, hjerteinfarktfremkallende jenkadansing, eller bare generelt ville mengder alkohol. 

Når lillesøster Jeanie skal gifte seg må de derfor ta med seg et par ordentlige damer som kan holde dem på bakken. 
Problemet er bare at de to jentene de finner etter en heftig kontaktannonserunde, i virkeligheten er alt annet enn lærerinnen og finanskvinnen de gir seg ut for å være. 

Alice og Tatiana, spilt av Anna Kendrick og Aubrey Plaza, er nemlig to party-stoner-hobbyalkoholikere som er ute etter en gratis reise til Hawaii – la festlighetene begynne. 

God komisk timing 

Det hadde ikke vært noen sak å slakte Mike og Dave trenger damer. 
Filmen viker aldri fra den vante malen til helsprø, småromantiske komedier. 
Du vet hele tiden hva som kommer til å skje, og du blir aldri overrasket over vendingene som kommer. 

Skuespillerne og manusforfatterne forsøker å sjokkere deg med grovkorna humor som spiller på nakenhet og sex, uten at dette føles hverken nyskapende eller sjokkerende. 

Filmen reddes imidlertid av sjarmørparet Devine og Efron. 
Mye av humoren er improvisert og de to gutta har svært god kjemi og upåklagelig komisk timing. 

Kendrick og Plaza er også morsomme, jeg liker spesielt Plaza som gjør det hun kan best, nemlig å være spydig og frekk. 
De to har imidlertid ikke like god kjemi som Devine og Efron, og deres rollefigurer er også hakket mindre troverdige. 

Klarer det den skal 

Nå tviler jeg for så vidt på at troverdighet er noe filmskaperne har etterstrebet for denne filmen. 
Mike og Dave trenger damer er først og fremst laga for å være tanketom underholdning. 

Og filmen fungerer som nettopp det – en rølpete gladsak som kun er ment å underholde på det enkleste vis. 
Og selv om vi hele veien vet hvor vi skal, så er det morsomt å komme seg fra a til b. Jeg lo. 
Flere ganger. 
",1
"Narcos S02
Intens og underholdende jakt på narkotikabaronen. 

Narcos plukker effektivt opp tråden fra sesong 1, og sender oss hodestups inn i den kaotiske jakten på narkotikabaronen Pablo Escobar. 

Her videreføres den kule tidskoloritten, den intense stemningen, replikkene, den cheesy amerikanske fortellerstemmen og det friske soundtracket som gjorde Narcos til en særdeles underholdende historietime fra Netflix. 

Serien har utviklet en utsøkt nese for å bygge gode episodeavslutninger, og klarer å runde av samtlige kapitler på en oppadgående spenningskurve. 

Jakten på Pablo Escobar er full av helt utrolige hendelser og skiftende allianser på alle sider, og de som trodde sesong to skulle bli en transportetappe fram til gangsterens død, vil bli meget positivt overrasket. 

Katten, slangen og rotten 

Uten å avsløre for mye av handlingen er det en jaget Escobar som kjemper for både livet og makten i sesong 2. 

Han forsøker å opprettholde sin posisjon som kartelleder samtidig som han ønsker å gi sin familie et idyllisk liv. 
Men fiendene er mange, og han må stadig endre sitt grep i en kompleks kamp der, for å bruke kartellsjargong, katten (myndighetene) slåss mot slangen (narcos), og alle vil unngå å bli rotten. 

Det er et fascinerende bilde av makt, politikk og samfunn som spilles ut i Narcos. 

Pablo Escobars unike posisjon som lokal helt og ubarmhjertig morder fortsetter å gi oss innsikt i både den styrtrike kriminelle underverden og samfunnets sosiale utfordringer i Colombia på starten av 90-tallet. 

Det er fascinerende å se den oppfinnsomheten Escobar tyr til for å posisjonere seg i forhold til både politiske ledere, politiet, USA og lokalbefolkningen. 
Colombia var en rigget kortstokk, og Escobar var en mester i å alltid finne et siste kort å spille. 

Fantastiske skuespillerprestasjoner 

Det er rett og slett en fryd å følge flere av de sentrale rollefigurene i denne serien. 
Wagner Moura er et blødende villdyr i sin tolkning av den stormannsgale Escobar. 
Arrogant og livsfarlig. 

Min favorittetterforsker Javier Peña får også rikelig med skjermtid i sesong to, og skuespiller Pedro Pascal treffer blink i balansen mellom kul, kløktig og stadig mer fortvilet agent. 

Hans kollega Steve Murphy, spilt av Boyd Holbrook, er mer anonym i sesong to (utenom fortellerstemmen). 
Et samlivsbrudd fører han ned i flaska og ""lastefull politimann""-klisjeene i starten av sesongen. 
Akkurat det kler Narcos ganske dårlig, for serien har vunnet mye på å balansere ulike sjangerkonvensjoner uten å henfalle til det opplagte. 

Men Murphy er et av få unntak. 
Og når vi igjen får følge den fiksjonelle ""Search Bloc""-lederen Horacio Carrillo (Maurice Compte), sitter samspillet mellom karakterbrister og actionhelt perfekt. 

I første sesong fikk jeg litt såpesmak av USAs helterolle og Colombias tilsynelatende hjelpeløshet uten sin moralske og handlekraftige venn i nord. 
Dette aspektet tones heldigvis ned i denne sesongen, og onkels Sams kyniske spill med å støtte en skurk for å fange en annen blir problematisert etter hvert som også CIA blir mer synlig i kulissene. 

Dagsrevyen dukker opp 

En av seriens mest virkningsfulle grep er å flette virkelige bilder fra dekningen av Escobars blodige virke inn i miksen. 

Arkivklipp av kartellets verste ugjerninger vises i all sin gru, ikoniske fotografier klippes inn i enkelte scener og rømningen fra fengselet dekkes via faktiske nyhetssendinger fra rundt om i verden. 
Her dukker også NRK-logoen opp på skjermen, så da kan vi legge nok en serie til listen ""Se, det er Norge!"". 

Dette er et grep som ikke er uproblematisk. 
Narcos er en dramatisering av vår historiske virkelighet, og serien dikter en god del på veien. 
Her møter vi sentrale figurer som ikke har eksistert i virkeligheten - som nevnte Horacio Carrillo, og hendelser som er endret. 

Bruken av disse arkivbildene kan være med å viske ut skillene mellom fiksjon og fakta. 
Slike dokumentariske grep er veldig virkningsfulle, og da er det viktig at serieskaperne er bevisst sitt ansvar, og ikke blir fristet til å bruke denne sammenblandingen til å manipulere publikum ved å tøye fiksjonen for langt. 

Det er derfor gledelig at Narcos sier klart ifra om sin diktning. 
Serien tydeliggjør denne blandingen ved å skifte bildeformat fra widescreen til den gamle 4:3-ruten når nyhetsbildene kommer på skjermen, noe som gjør det oversiktlig å skille virkeligheten og dramatiseringen. 

Linjene mellom det som omtales som historisk fiksjon, faksjon, true crime og dokumentar er uklare, og når du beveger deg i disse landskapene er det essensielt for troverdigheten at det spilles med åpne kort. 

Det gjør Narcos. 
Og klarer derfor kunsten å lage en fengende og lærerik serie som evner å bruke en manns elleville historie som inngang til en blodig, kaotisk og evig aktuell samfunnshistorie - og her er døra på gløtt for nye sesonger. 

Narcos sesong 2 har premiere på Netflix fredag 2. september. 
Der finner du også sesong 1 av Narcos og flere dokumentarer om Pablo Escobar og narkotikatrafikken i Latin-Amerika og USA. 
",1
"Oppdrag Dory
Mer enn godt nok fra Pixar. 

Det føles trygt og godt å være tilbake i undervannsuniverset fra Oppdrag Nemo (2003). 

Oppfølgeren bygger videre på figurene og omgivelsene fra den første filmen, med en tematikk som i bunn og grunn er den samme. 

Det handler om en familie som må finne sammen igjen, i en historie som spiller elegant på separasjonsangsten som både foreldre og barn kan ta og føle på i kinosalen. 

Det skader heller ikke at Oppdrag Dory er full av spretten humor og morsom action som er med på å gjøre dette til nok en gullfilm fra Pixar! 

Leter etter foreldrene 

Tittelen avslører hvem som er hovedfiguren denne gangen. 

Den blågule fisken Dory (faktisk er hun en palettkirurgifisk) sliter fremdeles med korttidsminneproblemer, men nå husker hun plutselig bruddstykker fra fortiden som gjør at hun svømmer avgårde for å finne foreldrene sine. 

Klovnefiskene Marlin og Nemo følger etter, og det blir en farefull ferd der flere overraskelser og uventede vendinger ligger på lur. 

Animasjonen i Oppdrag Dory ligner veldig på den i Oppdrag Nemo, selv om teknologien er 13 år nyere. 
Dette gjør universet svært gjenkjennelig. 

Oppdrag Nemo har levd et godt liv i stuer, barnerom og bakseter i feriebiler, så det er nok et bevisst valg av regissør Andrew Stanton å lage oppfølgeren i samme stil som den første. 

Det er pent der nede, men kan også være mørkt og skummelt, derav 6-års aldersgrense. 
Følelsen av liten fisk i stort vann er påtagelig og fremheves ytterligere med forsiktig bruk av 3D. 

Dyktig dubbet 

Vi stifter bekjentskap med flere nye figurer i Oppdrag Dory, samtidig som vi får gjensyn med noen gamle kjente. 

Alt dubbes dyktig til norsk, heldigvis fremdeles med Trond Viggo Torgersen som Marlin og Siw Anita Andersen som Dory, mens blant andre Dennis Storhøi, Sigurd Sollien og Paul Ottar Haga leverer andre stemmer. 

Ekspedisjonsfarer Cecilie Skog stemmelegger faktisk seg selv i en gjennomgående vits som kanskje blir i overkant mye brukt. 

Oppdrag Dory er, som så mange andre oppfølgere, ikke riktig like god som originalen. 
Det er kanskje umulig å matche følelsen av å bli introdusert for et helt friskt univers med helt nye figurer. 

Oppdrag Nemo var også et par hakk mer morsom, med et bedre skrevet manus. 
Men Oppdrag Dory er smekkfull av sjarm, breddfull av vidd og har en fartsfylt handling med stø kurs fremover. 

Dette er altså mer enn godt nok fra Pixar. 
Et lite tips til slutt: 
Se hele rulleteksten for en liten bonus 
",1
"Cave
Ganske spennende og klaustrofobisk thriller. 

Filmfestivalen i Haugesund: 
Norges hurtigst arbeidende regissør, Henrik Martin Dahlsbakken, prøver seg på en ny sjanger i sin tredje spillefilm på ett år. 

Cave er en ganske spennende og mildt klaustrofobisk thriller med ekstremsporttendenser. 
Filmens figurer burde nok få litt mer kjøtt på beinet, og avslutningen greier ikke helt å forløse spenninga som bygger seg opp underveis. 

Men Cave er godt filmet, dyktig spilt og effektivt fortalt gjennom det meste av spilletida. 
Dette er en thriller som viser at Dahlsbakken har god sjangerforståelse og evne til å lage mye film med begrensede midler. 

Noe skjer i dypet 

Tre venner drar til et øde fjellmassiv for å utforske et grottesystem. 

Adrian (Mads Sjøgård Pettersen) og Charlie (Heidi Toini) er kjærester, og det blir raskt klart at Viktor (Benjamin Helstad) også har følelser for Charlie. 

Alle tre er eks-soldater, er godt utstyrte og lystne på en stor utfordring. 
De drar ned i det uutforskede dypet for å finne veien gjennom fjellet, men der nede skjer det noe som…ikke skal avsløres her! 

Det er umulig å anmelde Cave uten å sammenligne den med Neil Marshalls The Descent, som også handlet om utforskning av et grottesystem. 
Der taper Cave, for den er ikke like iskald, skummel og guffen. 

Det hadde heller ikke vært særlig sannsynlig, for Cave er produsert på et lavt budsjett. 
Likevel ser den imponerende bra ut, med flott foto av Oskar Dahlsbakken (regissørens bror), som med oppfinnsom bruk av ulike lyskilder får innsiden av grottesystemet til å se dystert ut, men samtidig veldig fascinerende. 

Utendørsscener er innspilt i flere naturskjønne omgivelser, blant annet Trollstigen, Jotunheimen og Fauske. 
Noen undervannsscener er innspilt i Mexico. 

Litt tynne figurer 

Filmen er også tøft klippet av regissøren selv, sammen med Mads Wølner Voss, som driver handlingen fremover uten lange pustepauser. 

Kanskje er historien i overkant strømlinjeformet. 
Den er lynrask og effektiv med å plassere figurene i forhold til hverandre, mens den videre utviklingen mellom dem antydes med sparsommelig dialog. 

Jeg skulle likt å vite mer om dem, hvem de er for hverandre og hva soldatlivet i Afghanistan gjorde med dem. 
Her får vi bare så vidt høre noe om en skolebuss, men ingenting mer. 
Figurenes bakgrunn blir rett og slett litt tynt skildret. 

Skuespillerne er heldigvis dyktige. 
Mads Sjøgård Pettersen spiller Adrian som en handlekraftig og litt bråkjekk kar. 

Heidi Toinis Charlie er helt klart en av gutta, og spiller troverdig gjennom utfordringene som venter. 
Benjamin Helstad er også god som den tøffe, mystiske Viktor, som man aner sliter med ettervirkninger. 

Jeg liker dynamikken mellom disse tre, men hadde altså ønsket en mer utfyllende historie for en økt forståelse for hvem de er. 

Det er ingen hemmelighet at Cave 2 allerede er under planlegging, og kommer på kino i 2017. 
Derfor kan det avsløres at Cave 1 avsluttes på et punkt der historien åpenbart ikke er helt slutt. 

Jeg synes ikke det gjør så mye, for inntil da har Henrik Martin Dahlsbakkens film underholdt meg tilstrekkelig med en god dose spenning, skummel klaustrofobi og en gjennomgående uggen atmosfære. 

(Cave avslutter filmfestivalen i Haugesund. 
Norgespremiere: 2. september) 
",1
"Jakten på Adolf Eichmann
Mot og menneskelighet skinner igjennom. 

Ringvirkningene etter andre verdenskrig er et tilbakevendende tema i tysk film. 

Jakten på Adolf Eichmann er et interessant drama om en skyggefull jakt som ikke alle tyske myndighetspersoner ønsker skal nå målet. 

Burghart Klaussner spiller godt den standhaftige riksadvokaten som må bruke slu og uortodokse midler for å fange den høyt profilerte nazisten som gjemmer seg i Argentina. 

Det er en god film der det meste av dramatikken formidles gjennom verbale trefninger, ikke situasjonsbasert action. 

Jakter i blinde 

Riksadvokaten Fritz Bauer (Burghart Klaussner) brenner for å arrestere ettersøkte nazister og stille dem for retten. 
Han vil åpne øynene til det tyske folk for forbrytelsene de begikk under andre verdenskrig. 

Ett av de mest attraktive målene er Adolf Eichmann, som var ansvarlig for transporten av jøder til konsentrasjonsleirene. 
Bauer jakter i blinde, men på slutten av 1950-tallet får han et brev fra en tysker i Argentina som mener å ha gjenkjent Eichmann. 

Tittelen Jakten på Adolf Eichmann er det den norske distributøren som har diktet opp. 
Originaltittelen er Der staat gegen Fritz Bauer. 

Historien handler nemlig ikke bare om selve jakten på Eichmann, men hvordan Bauer motarbeides av mektige krefter i egne rekker som selv var nazister under krigen. 

Spenningen i filmen dreier seg ofte om den vanskelige manøvreringen rundt disse personene, samt usikkerheten på hvem Bauer egentlig kan stole på, noe som gir historien både nerve og dramatikk. 

Tilbakeholdent samspill 

Den største utfordringen i filmen er å knytte bånd til hovedpersonen. 
Fritz Bauer skildres som en sta og knusktørr byråkrat, og forblir slik ut filmen. 

Likevel skinner hans mot og menneskelighet igjennom, takket være Burghart Klaussners beherskede skuespill. 

En viktig del av historien er forholdet til en av hans undersåtter, aktor Karl Angermann (Ronald Zehrfeld), siden det etter hvert viser seg at de har noen sammenfallende interesser som gjør fortrolighet enklere. 

Samspillet mellom Klaussner og Zehrfeld preges av tilbakeholdenhet, men små detaljer avslører figurenes oppfatning av hverandre. 

Filmens detektivaktivitet er interessant, uten å være direkte spennende, og foregår på så ulike steder at handlingen spriker litt. 

Det er også noen lovende tråder som legges ut, uten å følges videre. 
Blant annet savner jeg et kraftigere oppgjør med kreftene som motarbeider Bauer. 

Likevel er Jakten på Adolf Eichmann et solid drama med flere gode kvaliteter. 
Det er en fin skildring av et Tyskland i ferd med å reise seg etter krigen, og skjelettene som ramler ut av skapet i prosessen 
",1
"Nerve
Tar internettliv og delekultur på kornet. 

Filmer som makter å fange tidsånden har et stort fortrinn. 
Det er nettopp det som gjør Nerve til en interessant film. 

Den tar unge menneskers internettliv og delekultur på kornet, og bruker det som selve drivkraften i en spennende og underholdende historie. 

Gode prestasjoner fra Emma Roberts og Dave Franco sikrer det menneskelige aspektet, mens regissørene Henry Joost og Ariel Schuman syr sammen en historie som syder av energi og aktivitet. 

Avslutningens troverdighet kan nok diskuteres, men Nerve er så godt spilt og regissert at den holder høy kvalitet hele veien til rulleteksten. 

Tar stadig større sjanser 

Manusforfatter Jessica Sharzer har virkelig fått noe spennende ut av Jeanne Ryans roman. 
17 år gamle Vee (Emma Roberts) blir lokket til å prøve internettspillet Nerve, der hun blir sendt ut i New Yorks gater for å takle ulike utfordringer mot fristende pengepremier. 

Hun blir raskt koblet til en annen spiller, Ian (Dave Franco). 
Sammen må de ta stadig større sjanser i spillet, som etter hvert blir både på kanten av loven og direkte farlig. 

Selve spillet i filmen fremstår på en troverdig måte. 
Dette er noe som faktisk kunne ha eksistert, hvis man lar enkelte fantasifulle elementer passere. 

Figurene i filmen kan velge mellom å være watchers eller players. 
Watcherne betaler en abonnementsavgift for å følge playerne, som på sin side spiller om pengepremier som er finansiert av watcherne. 

Måten spillerne følges på, med aktiv deling via mobiltelefoner, er både troverdig og sannsynlig, selv om historien krever enn i overkant tilstedeværende brukergruppe for å kunne fungere optimalt. 

Frisk og framoverlent 

Bak teknologien greier filmen også å formidle noe om hva våre nettbaserte liv gjør med menneskelig interaksjon og samhandling. 

Vi ser hvordan Vees vennskap til Sydney (Emily Meade), som også spiller Nerve, påvirkes i negativ retning, med korte lunter og krasse reaksjoner. 

Det er også merkbart hvordan følgernes kollektive avgjørelser er preget av en manglende forståelse for at spillerne er virkelige mennesker. 
Vanlig skikk og bruk har lett for å forsvinne i digitale omgivelser, noe som får følger også i Nerve. 

Regissørene Henry Joost og Ariel Schuman bader denne historien i lekre neonfarger og et eklektisk musikkvalg som spenner fra Mø til Wu Tang Clan til Roy Orbison. 

Det er med på å gjøre Nerve til en frisk og framoverlent tech-thriller. 

Man kan selvsagt diskutere hvorvidt siste akt holder hva de forutgående bygger opp til, men du må nesten se filmen selv for å finne ut hvorfor, og om du liker det. 

Når det er så sprekt, aktuelt og tidsriktig som dette, er det uansett veldig enkelt for meg å gi en ""like"" til Nerve! 
",1
"Ben-Hur
Sjelløst spetakkel som raskt vil glemmes. 

Historien om Ben-Hur er fortalt flere ganger på film. 
Mest kjent er den storslåtte stumfilmen fra 1925 og den episke Charlton Heston-versjonen fra 1959. 

Den russiske regissøren Timur Bekmambetov (Night Watch, Day Watch, Wanted) syntes vi trengte en ny versjon. 
Hans Ben-Hur har noen sterke visuelle kvaliteter, men historiefortellingen er svak og uengasjerende. 

Skuespillerne er av vekslende format, med Jack Huston som en glatt og pregløs Judah Ben-Hur i sentrum. 
Det er alt for lite å bry seg om her til at 2016-utgaven av Ben-Hur blir stort mer enn noen pene actionscener. 

Sverger på å ta hevn 

Filmen har det samme rammeverket som den kjente 1959-filmen, begge basert på romanen av Lew Wallace fra 1880. 
Handlinga foregår i Jesu tid i Jerusalem. 

Adelsmannen Judah Ben-Hur (Jack Huston) blir uskyldig dømt av sin romerske adoptivbror Messala (Toby Kebbell). 
Han blir satt i slaveri på et romersk skip, men unnslipper etter et stort sjøslag mot grekerne. 

Han sverger på å ta hevn, og muligheten kommer i form av et spektakulært løp med hest og vogn. 
Det blir ikke bare et oppgjør mellom brødre, men også mellom jøder og romere. 

Ben-Hur er to timer lang, men forsøker å presse inn en historie som egentlig er mye lenger. 
Derfor blir flere sekvenser fortalt veldig kjapt, uten pusterom og med dialog i nærmest stikkordsform. 

Filmen redigeres iblant for raskt for nyanserte følelser og stemninger. 
Figurene er veldig sinte eller veldig glade eller veldig redde. 
Sinnstilstander skrus av og på. 

Timur Bekmambetov er veldig god på det visuelle, men figurskildringer er nok ikke hans sterkeste felt. 

Ujevn filmopplevelse 

1959-utgaven av Ben-Hur er kjent for sitt spektakulære klimaks, nemlig det store løpet med hest og vogn. 

Her er faktisk 2016-versjonen slett ingen sinke, med (stort sett) virkelige hester, heftige effekter, tøff kamerabruk og effektiv redigering. 

Også tidligere i filmen, når Ben-Hur er galleislave i et sjøslag, viser Bekmambetov sin styrke med en god miks av praktiske og digitale effekter. 

Skal man først sammenligne, er likevel 1959-utgavens løp en langt mer imponerende prestasjon, med datidens teknologi og muligheter. 

Ben-Hur anno 2016 er en svært ujevn filmopplevelse, der innholdet ikke holder et like sterkt nivå som det visuelle. 

Det gnistrer aldri i samspillet mellom Jack Huston og Toby Kebbell. 
Selv Morgan Freeman har en kjedelig dag på jobben som Ilderim, som også er filmens unødvendige fortellerstemme. 

Det er kanskje modig av Timur Bekmambetov å tørre å lage en ny versjon av en film mange oppfatter som en klassiker, men Ben-Hur forteller for mye historie på for kort tid, og har ikke skuespillere av den rette sorten til å levendegjøre figurene godt nok på lerretet. 

Dette er et sjelløst spetakkel som raskt vil glemmes. 
",0
"Miracles From Heaven
Kristenkonservativ film som preker til menigheten. 

Miracles From Heaven er en kristenkonservativ film rettet mot et spesifikt publikum. 

Før vi har kommet forbi fortekstene, har filmen allerede slått fast at man kan komme til helvetet for mild banning, at man ikke skal bedrive uskyldig lek i søndagskjoler, eller gjøre gårdsarbeid før kirketiden. 

Selv om dette kan virke latterlig gammeldags, er det i alle fall ærlig gjort av regissør Patricia Riggen å signalisere filmens verdigrunnlag med en gang. 

Hun regisserer stødig, med flinke skuespillere i hovedrollene. 
Men det er vanskelig å overse at Miracles From Heaven har et moralsk budskap som det er all grunn til å sette store spørsmålstegn ved. 

Datter blir alvorlig syk 

Filmen påstår å være basert på en sann historie, etter ei bok skrevet av hovedpersonen selv. 
Christy Beam (Jennifer Garner) lever et godt liv med mannen Kevin (Martin Henderson) og deres tre døtre på en ranch i Texas. 

Så blir datteren Anna (Kylie Rogers) alvorlig syk, og det går lang tid før en lege oppdager den egentlige årsaken. 
Den harde prosessen går ut over Christys tro, som begynner å tvile på den allmektige Gud, men så skjer det et mirakel. 

Filmen er co-produsert av Affirm Films, som spesialiserer seg på filmer med kristent innhold. 
Bare navnet deres indikerer en intensjon om å lage filmer som skal forsikre publikum om at deres tro ikke er en menneskeskapt fantasi. 
Gud finnes og han passer faktisk på deg, men bare hvis du tror. 

Miracles From Heaven anerkjenner at ikke alle bekjenner seg til den kristne tro, noe filmens kristne figurer tilsynelatende takler med forståelse og toleranse, men bare vent til du oppdager hva som skjer med de ikke-kristne figurene. 
Spoiler alert: det går ikke bra. 

Moralen i denne filmen må derfor kunne kokes ned til at mirakler bare kan skje for den som virkelig tror, mens den som ikke tror selvsagt er fortapt. 

Gjør filmen spiselig 

Den legendariske filmkritikeren Roger Ebert hadde en regel som sa ""It's not what a movie is about, it's how it is about it"". 
Man skal ikke kritisere en film for hva den handler om, men hvordan den handler om det. 

Det holder hardt å ignorere filmens tvilsomme moral, men ellers er den velspilt og trygt regissert, selv om det ligner en ukens-sykdoms-film på kabel-TV, blant annet med varme, lyse farger i alle scener og figurer med evig perfekt hår. 

Heldigvis spiller Jennifer Garner godt. 
Christys emosjonelle prøvelser skildres overbevisende, mens Kylie Rogers er sjarmerende og sympatisk som Anna, uten unødvendig sødme. 
De er med på å gjøre filmen spiselig. 

Filmens historie foregår dypt inne i USAs bibelbelte, i helhvite omgivelser der kirken er limet som holder samfunnet samlet, ledet av en pastor som spilles av John Carroll Lynch (og jeg ville kanskje valgt en litt mindre creepy skuespiller til denne rollen). 

Slike samfunn finnes det mange av i USA, noen også i Norge, og det er de denne filmen ønsker å nå. 
Miracles In Heaven preker til menigheten i en billedskjønn pakke. 

Budskapet treffer ikke meg spesielt godt, men jeg ser for meg at dette blir en DVD-hit på landets gjenværende bedehus etter at den er ferdig på kino 
",0
"Rosemari
Debutanten Ruby Dagnall imponerer i tittelrollen. 

Det absolutt beste med regissør Sara Johnsens nye spillefilm, Rosemari, er å stifte bekjentskap med Ruby Dagnall. 
Her har vi å gjøre med et stortalent som vi kan få mye glede av. 

Hun imponerer i tittelrollen, selv om historien som utspiller seg ikke holder like høy kvalitet. 
Manuset spriker litt og inneholder flere elementer som virker å være ment for å more, men har ikke tilstrekkelig humoristisk brodd. 

Det er også litt vanskelig å tro på historiens rammeverk, men samspillet mellom Ruby Dagnall og Tuva Novotny er så godt at filmen likevel er et severdig drama. 

Vil finne sine biologiske foreldre 

På sin egen bryllupsfest i Hønefoss oppdager Unn Tove (Tuva Novotny) en nyfødt baby på hotellets toalett. 
16 år senere blir hun oppsøkt av Rosemari (Ruby Dagnall), som nå forsøker å finne sine biologiske foreldre. 

Unn Tove er journalist og tilbyr seg å hjelpe Rosemari. 
Samtidig vil hun lage et TV-program om letingen for en lokal-TV-kanal, der hun jobber sammen med Hilde (Laila Goody). 

Unn Tove fremstår som en lite sannsynlig journalist, samtidig som at tv-jobbingen virker amatørmessig og lite troverdig. 
Men den gradvise tilnærmingen mellom Rosemari og Unn Tove er fin og forsiktig. 

Her er det flere gode scener som forteller oss at begge egentlig leter etter noe håndfast i tilværelsen. 
Jakten på Rosemaris biologiske foreldre er derimot lite spennende. 
Utviklingen går i en retning som virker søkt, og som skildres svakt. 

Kanskje skal det være morsomt på en skrudd måte, men det går på bekostning av figurenes troverdighet. 
Stemningen og atmosfæren klaffer ikke helt i historien. 
Hva jeg sikter til, vil jeg ikke avsløre, for deg som skal se filmen. 

Fantastisk uttrykksfullt ansikt 

Ruby Dagnall er heldigvis medisinen mot filmens svakheter. 
Hennes Rosemari er en helstøpt figur som signaliserer stor selvsikkerhet og usikkerhet på samme tid. 
Hun har et tøft ytre, men et sårt indre. 

Dagnall har et fantastisk uttrykksfullt ansikt som gjør henne til en interessant skuespiller, akkurat slik Tuva Novotny var for 15 år siden, og fremdeles er. 

Unn Tove er nemlig også en fin figur, fraskilt mor til to, med livet i limbo og en gammel flamme på lur. 
Dagnall og Novotny er det fineste som Rosemari har å by på. 

Sara Johnsen imponerte med sine tre første filmer, Vinterkyss, Upperdog og Uskyld. 
Rosemari er svakere enn disse, men det betyr slett ikke at det er en dårlig film. 

Den har flere gode kvaliteter i enkeltsekvenser, som for eksempel Unn Toves forsøk på å tilnærme seg det annet kjønn, og Rosemaris konsise oppsummering av sin egen unnfangelse og fødsel. 

Historiens konklusjon kommer ikke som noen stor overraskelse for den som har fulgt med litt underveis, og filmen mangler den emosjonelle slagkraften som ligger der som et uforløst potensial. 

Men Rosemari er uansett verdt å se, om enn for bare å oppdage Ruby Dagnall! 
",1
"Kubo og det magiske instrumentet
En av årets beste animasjonsfilmer! 

Laika, det dyktige selskapet bak Coraline, ParaNorman og Bokstrollene, har prestert nok en nydelig stop-motion-film med uttrykksfulle dukker. 

Kubo og det magiske instrumentet forteller et vakkert og spennende eventyr, inspirert av japansk kultur. 

Dette er ikke den typen fargesprakende underholdning som animasjonsfilmer vanligvis leverer, men er et melankolsk eventyr med en sørgmodig gjennomgangstone som likevel er håpefull. 

Jages av slem bestefar 

Historien foregår et sted i Japan for lenge siden. 
Kubo og moren flykter fra slemme slektninger som er på jakt etter dem. 

Bestefaren, Månekongen, tok nemlig Kubos ene øye ved fødselen, og nå vil han ha det andre. 
Kubos eneste sjanse til å unnslippe Månekongen og hans onde døtre, er å finne farens sverd, rustning og hjelm. 

Dette sender ham ut på en farlig ferd der han får hjelp av en apekatt og en billemann i full størrelse, samt at han har et magisk strengeinstrument som sitt fremste våpen. 

Strukturen på selve eventyret er forholdsvis enkelt, men det fortelles med et vakkert billedspråk. 
Stop motion-animasjonen er utsøkt og detaljnivået er imponerende. 

Hvordan filmskaperne får dukker til å uttrykke så mange forskjellige følelser, er forbausende. 

Teksturen i figurene og omgivelsene gir en helt annen opplevelse enn digitalanimasjon er i stand til. 
Dette er en fest for synssansen! 

Et prisverdig mørke 

Det er endel humor i denne filmen, men ikke på et overdrevet nivå. 
Historien har jo egentlig et trist og tragisk utgangspunkt: en bestefar som vil plukke ut sitt barnebarns øyne. 

Manuset erkjenner at dette er sørgelige greier, og regissør Travis Knight gir filmen et nødvendig og prisverdig mørke. 
Disse figurene får lov til å ha det vondt, være redde og føle motløshet. 

Heldigvis er Kubo også en gutt med tæl og pågangsmot, og blir en umiddelbar helt for publikum. 
Men man kan likevel ikke være sikker på at alt vil gå bra til slutt. 

Kubo og det magiske instrumentet holder på oppmerksomheten uten problemer gjennom sine 100 minutter med ren magi. 

Historien er så mangefasettert at barn og voksne vil ta med seg forskjellige ting fra den. 
Animasjonen er så nydelig at det nesten gjør vondt. 

Og stemmene i den norske versjonen er solid levert av blant andre Ingrid Bolsø Berdal, Jesper Leporanta, Hans Marius Hoff Mittet, Svein Tindberg og Anne Marie Ottersen. 

Kubo og det magiske instrumentet er rett og slett en av årets beste animasjonsfilmer! 
",1
"Gråtass gir gass
Kommer aldri ut av andre gir. 

Gråtass gir gass kommer aldri helt ut av andre gir i regissør Peder Hamdahl Næss sin andre film om den levende traktoren. 

Filmen har en koselig tone, og noen tydelige budskap om viktigheten av vennskap og farene ved forfengelighet. 
Alt framført på en måte som er egnet til å treffe de yngste kinogjengerne. 

Men jeg synes ambisjonsnivået virker å ligge lavt med tanke på at dette er en barnefilm som er laget for det store lerret. 

Det er noe traust over kameraarbeidet som hverken klarer å bringe kulisser, landskap eller billøp til live. 
Dramaturgien i fortellingen er ujevn, og flere av rollefigurene blir for flate til at de evner å feste seg som spennende typer. 

Det er også lite egenart i komikken. 
Det blir helt enkel bondegårdslapstick og noen barnebarnsøte vitser om ""hvem har spist sjokoladen min"" - humor som favner bredt, men sliter med å åpne latterdøren. 

Forfengelighetens farer 

En arbeidsulykke ødelegger traktorkroppen til Gråtass som hastetransplanteres over i Goggens veteranbil. 

Det passer bra, for Goggen (Jeppe Beck Laursen) drømmer om å vinne bygdas veteranbilløp, og da kan den levende traktorens unike kjøreferdigheter komme godt med. 

Men med ny kropp kommer forfengeligheten inn i den gamle traktoren, og hans nykker truer vennskapet med bestevennen Gustav (Elias Søvold-Simonsen). 

Det lekre røde karosseriet vekker også skumle hensikter i den sleipe museumsdirektøren Brakstad (Kyrre Hellum), som gjerne vil ha den flotte veteranbilen i samlingen sin. 

Kvaliteten på rollefigurene varierer i Gråtass gir gass. 
Stein Winge og Jeppe Beck Laursen treffer en lun tone i sitt samspill som Gamlefar og Goggen. 

Men Kyrre Hellums veteranbilsamler Brakstad er ikke skrevet slem og sær nok til at han blir noe mer enn den helt enkle skurken - det er synd, for Hellum er en skuespiller som kunne gjort mye mer med den 50-tallsekle jålebukken. 

Unge Elias Søvold-Simonsen spiller Gustav med så mye energi og sårhet at det er trist at hans prestasjoner ikke matches av en skurk som kan gi ordentlig nerve til historien. 

Jeg savner også at Gråtass selv får spille ut mer av sitt nye bilrepertoar. 
Det er lett å savne den amerikanske folkevognen Herbies oljeurinering og kreative skurkemotstand når en ser på den norske veteranbilen 
- Gråtass gjør for lite og for sent. 

Veterankjønnsroller 

Det er ikke bare kjøretøyene som er veteran i Gråtass gir gass. 
Kjønnsrollene stammer også fra gamle dager. 

Bil er tydeligvis noe for mannfolk - både når det gjelder å mekke, kjøre og skjønne seg på, og når i tillegg en radiostemme fra kjøkkenbordet oppfordrer alle jentene som skal komme til veteranbilløpet om å ha på seg en hatt når de kommer for å heie, så forsvinner Gråtass gir gass langt inn i bakevja. 

Da hjelper det lite at den ene racersjåføren er en tøff dame, og at Grynet (Dagny Backer Johnsen) pusler i bakgrunnen på gården. 
I denne filmen er det bare guttene som driver handlingen framover, og jentene får knapt inn en replikk - kjedelig og veldig rart. 
",0
"Sully
Velspilt flydrama med Tom Hanks. 

Du husker kanskje hvordan kaptein Chesley ""Sully"" Sullenberger ble hyllet som en helt etter at han i 2009 nødlandet et skadet fly i Hudson-elva i New York. 

Clint Eastwood har laget et solid drama basert på hendelsen som viser hvordan det etterpå ble satt spørsmålstegn ved heltestatusen. 

Tom Hanks spiller stødig i hovedrollen, og Eastwood regisserer drevent. 
Det kan kanskje argumenteres for at historien ligger i litt for trygge hender. 
Her er det lite som sjokkerer eller overrasker. 

Samtidig er det få store, åpenbare svakheter å sette fingeren på, slik at Sully tross alt er en tilfredsstillende film, som spesielt vil fenge luftfartsinteresserte. 

Må forsvare sine handlinger 

Historien fortelles ikke kronologisk, et velkjent grep som fungerer godt også denne gangen. 
Når filmen begynner, har nødlandingen allerede skjedd, og Sullenberger og styrmann Jeff Skiles (Aaron Echhart) er i ferd med å prosessere hendelsen. 

Vi ser hvordan de må forsvare seg når NTSB, den amerikanske flyhavarikommisjonen, sår tvil om Sullys handlinger og påstår at han faktisk kunne ha landet trygt på nærmeste flyplass. 

Gradvis får vi også skildret hvordan den dramatiske nødlandingen ble opplevd av både flygerne, kabinbesetningen og passasjerene. 

La meg påpeke det som ikke fungerer så godt først. 
Historien legger an til en umiddelbar konflikt som føles litt konstruert, med sympatiske piloter mot en nærmest fiendtlig innstilt flyhavarikommisjon, spilt av skuespillere med skurkeansikter. 

Her føles det som at Eastwood og manusforfatter Todd Komarnicki har gjort dramatikken litt overdreven, selv om manuset er basert på Sullenbergers egen bok, Highest Duty. 

Filmens avsluttende høring har også en emosjonell avslutning som føles litt for Hollywoodsk. 

Og gjennom hele filmen kommuniserer Sully med kona Lorrie (Laura Linney) i korte telefonsamtaler. 
Det er sjelden givende å se figurer som snakker sammen på telefon, og er det heller ikke her. 

Behagelig lavmælt 

Det som fungerer godt i filmen, er først og fremst Tom Hanks, som spiller rolig og avmålt og gjør en imponerende innsats i hovedrollen, godt støttet av Aaron Eckhart som Sullys nærmeste allierte. 

Jeg liker skildringen av lojaliteten mellom flygerne og båndet som skapes til passasjerene. 
Det absurde mediesirkuset som oppstår rundt Sullenberger virker troverdig. 
Det er også skremmende å se nødlandingen bli gjenskapt med overbevisende effekter. 

Men selv om dramatikken er høy, er filmens tone nesten behagelig lavmælt, i tråd med den virkelige Sullenbergers beherskede oppførsel i cockpiten, som de publiserte opptakene av meldingene mellom cockpit og flygelederen viser med all tydelighet. 

Sully er en interessant film, i kraft av å fortelle den bakenforliggende historien til en hendelse som var høyt oppe i media for 6-7 år siden. 

Det er en heltehistorie der Clint Eastwood åpenbart ønsker å gjøre heder på, ikke bare Sullenberger og Skiles, men alle profesjonelle og hardtarbeidende piloter som frakter oss hit og dit hver dag. 

Jeg sporer en beundring i måten de skildres på i denne filmen, og det er sannsynligvis fullt fortjent. 

Sully er nok en solid film fra superveteran Eastwood, som riktignok ikke har innovasjon og nytenkning som sitt fremste mål. 
Men han gjør det han kan best, og det er godt nok i dette tilfellet. 
",1
"Morgan
Mangler intelligensen fra sjangerens beste filmer. 

Frykten for kunstig intelligens har manifestert seg flere ganger på film, og gjør det igjen i Morgan. 
Luke Scott regisserer sin første spillefilm med et tema som gir noen assosiasjoner til faren Ridley Scotts mesterverk, Blade Runner. 

Også her handler det nemlig om kunstig intelligens som blir farlig for menneskene som skapte den, men der stopper sammenligningen. 
Morgan er en effektiv liten thriller, men mangler intelligensen fra sjangerens beste filmer. 

Scott jr. ser ut til å foretrekke action fremfor handling, noe som ikke nødvendigvis trenger å være feil, men Morgan har et potensial som kunne vært utnyttet bedre. 

Vurderer prosjektets fremtid 

Morgan er navnet på et kunstig menneske som holdes innesperret etter en uheldig hendelse. 
Selskapet bak, SynSECT, sender Lee Weathers (Kate Mara) til Morgan-prosjektets avsidesliggende base for å vurdere dets fremtid. 

Hun oppdager snart at noen av de ansatte ser ut til å ha utviklet sterke bånd til Morgan (Anya Taylor-Joy), som til tross for sitt kvinnelige utseende er en ting, ikke en person. 

Det filmen gjør, er å bruke de ansattes følelser for Morgan som en katalysator for det som hender videre. 

Det fører til skumle situasjoner der den kunstige intelligensen tar avgjørelser uten å ta hensyn til plagsom empati som vi mennesker som oftest må. 
Filmen gjør det tindrende klart at Morgan er i overlevelsesmodus. 

Det Seth W. Owens manus ikke gjør, er å gå nærmere inn på den kunstige intelligensen. 
Hvor menneskelig er den egentlig? 
Og hvor stor forskjell er det mellom Morgan og menneskene rundt henne/det? 

Fokuset rettes litt for raskt mot thrillerelementer. 
Filmen kunne vært bedre med en smartere tilnærming til tematikken. 

Pent filmet og godt spilt 

Kate Mara spiller godt og effektivt som Lee, selv om visse sider av figuren signaliseres litt for tydelig, slik at senere utviklinger ikke har den tiltenkte virkningen. 

Anya Taylor-Joy kjører en litt klassisk, kjølig og rensminket stil som Morgan, litt som Majka – jenta frå verdsrommet, for deg som husker den tsjekkoslovakiske tv-serien fra 1978. 

Ellers ser vi skuespillere som Rose Leslie (Ygritte i Game of Thrones), Boyd Holbrook (Narcos), Jennifer Jason Leigh, Michelle Yeoh og Paul Giamatti i mindre roller som er med på å gi persongalleriet en viss tyngde og kvalitet. 

Morgan er pent filmet, godt spilt og har noen effektive spenningssekvenser som viser at Luke Scott er fullt kapabel til å skru sammen en film. 

Det var kanskje på tide å debutere, for han er 48 år gammel, men det er bare å håpe at han har et bedre manus å jobbe med neste gang. 

Morgan er best når den forsøker å blande brutal actionspenning med filosofi over skjæringspunktet mellom kunstig intelligens og menneskelighet, noe Alex Garlands Ex Machina gjorde mye bedre på kino i fjor 
",1
"Sausage Party
Grisete matporno som underholder. 

Animasjonsfilmen Sausage Party ser ved første øyekast ut som en familiefilm om matvarenes hemmelige liv. 
Men hvis du tror dette vil være en artig film for barn i alle aldre, tar du feil. 

Navnet Sausage Party spiller nemlig ikke på trivelige barnebursdager med wienerpølser i brød. 
Denne filmen er en real pølsefest – i uttrykkets aller groveste forstand. 

Seth Rogen skal visstnok ha jobba i åtte år for å få denne filmen laget, og resultatet er en komedie som tyter over av pølsevitser og brød som drømmer om å fylles. 
Og det er ganske så morsomt. 
Men selv om jeg koser meg med grovisene, ble jeg noe overmett før filmen var ferdig. 

Hva? 
SPISER menneskene maten?! 

Pølsa Frank (Seth Rogen) holder til i en pølsepakke på en hylle i et supermarked. 
Ved siden av bor det luftige og veldreide pølsebrødet Brenda (Kristen Wiig). 

Drømmen er å bli utvalgt av gudene for å bli med til det hinsidige, der de endelig kan komme ut av pakkene sine og ha vill, hemningsløs sex. 

En dag får imidlertid drømmen en real knekk når et glass med sennep blir returnert fra det hinsidige til butikken. 
Kan det virkelig stemme at gudene er onde monstre som dreper og spiser maten de velger ut? 
Frank legger ut på eventyr for å finne sannheten. 

Artige kontraster 

Sausage Party er laget som en parodi på animerte familiefilmer, og det visuelle er som tatt rett ut av en Pixar-film. 

At figurene i fortellingen er sprengkåte vesener som er over gjennomsnittet grove i kjeften, er en artig kontrast som umiddelbart førte til humring hos undertegnede. 

Med hjelp fra kjente stemmer som James Franco, Michael Cera, Salma Hayek, Jonah Hill og Edward Norton, for å nevne noen, kommer butikkvarene virkelig til live på lerretet. 

Harselerer med stereotypier 

Seth Rogen og resten av gjengen bak filmer som Superbad, Pineapple Express og This Is the End har skrevet et manus der humoren for det meste spiller på to ting: matvarer som kan gi assosiasjoner til noe seksuelt, og matvarer som kan spille på velkjente stereotypier 

Du har for eksempel et lesbisk tacoskjell fra Mexico med mørke, uttrykksfulle øyebryn, et lavash-brød fra Midtøsten som lengter etter å bli dynket i førti flasker olivenolje – extra virgin, for ikke å glemme den jødiske, homofile bagelen han hele tiden krangler med. 

I tillegg har filmen en god dose religionskritikk og en oppfordring om å tenke sjæl. 

Og det fungerer. 
Sausage Party er morsom, men dessverre blir de mange pølsevitsene litt kjedelige i lengden. 
Det er grenser for hvor mange ganger jeg ler av at pølse i brød kan minne om kuk i vagina, og jeg rekker å kjede meg et par ganger underveis. 

Men dette er humor som fans av Seth Rogen kommer til å elske. 
Sausage Party passer perfekt for jente- eller guttegjenger som har lyst på en heftig runde grovkorna humor i kinosalen, som selvfølgelig får sitt klimaks med en knallhard matorgie på slutten. 
",1
"Suburra
Flerrer som en fyrstikk gjennom den svarte storbynatten. 

Suburra er en blodig og aggressiv mafiathriller som skinner i kinomørket. 

Regissør Stefano Sollima (Gomorra-serien) maler et gjennomkorrupt Roma i regnvåt svart, og lar byens voldelige desperasjon flerre som en fyrstikk gjennom natten. 

Han tar vare på sjangerens kjerneverdier og sans for barsk dialog, men estetikken og tonen er forfriskende langt unna tradisjonelle mafiafilmer. 
Suburra er et suggererende stykke film som spiller ut sine oppgjør på glinsende og stilrene flater lydsatt av drømmende postrocktema (M83 har laget musikk til filmen) som bygger flere av scenene til sanselige klimaks. 

Actionsekvensene er kreative og brutale, med fengende visuelle detaljer. 
Og samtlige voldshandlinger er smart brukt som drivkraft for handlingen videre. 

En storbytragedie 

Året er 2011 og et regjeringsskifte står på trappene i Italia. 
En tid for store forandringer for landets ledere, og en gylden anledning for landets mafiafamilier til å dytte gjennom et etterlengtet lovforslag som lar de kriminelle bygge Romas kystbydel Ostia om til et europeisk Las Vegas. 

Spillet fram mot avstemmingen om lovforslaget gir oss en spenningsdrivende tidsfrist, og vi følger både politikere, religiøse ledere, mafiasjefer, gategangstere og forretningsfolk i det drap, hevn og stolthet fører de skjøre alliansene ut i kaos. 

Suburra er godt komponert med flere velskrevne dialoger underveis, framført av rollefigurer som får fram kontrasten mellom den gamle mafiaens tradisjoner og de unges grådighet. 

De sentrale karakterene blir bygd opp gjennom avslørende situasjoner som viser de fra deres verste og beste sider. 
Makten korrumperer på begge sider av loven, og ingen av personene er i nærheten av å være hel ved i denne historien. 

Skinner i mørket 

Det er natten som er hovedåren i regissør Stefano Sollimas visuelle verden, og han bruker muligheten til å kunne lyssette sine scener med kunstig lys på en kul og fengslende måte. 

Fra brennende restauranter via musikkpulserende villavegger til dresskledde menn i halvopplyste bilvindu 
- Sollima har full kontroll på det han vil vise frem, og sammen med fotograf Paolo Carnera (som også har filmet mye av Gomorra-serien) skaper han mye av filmens stemning og råhet gjennom lyssetting, tekstur og fargebruk. 

De få glimtene vi får av dagslys blir også effektive som kontrast og samfunnskontekst til nattens mange ugjerninger. 

Suburra har et religiøst bakteppe som aldri helt kommer til sin rett. 
Jeg skjønner hvorfor det er der, og det har symbolsk verdi for tragedien som utspiller seg. 
Men til tross for et gripende anslag, kommer aldri den katolske undertonen til overflaten. 

Det kan bli drygt pompøst og cheesy til tider. 
Alfahannen som pisser ned på gata fra hotellbalkongen, og et påtagelig fokus på unge nakne kvinnekropper gjør at det rykker litt i ""harry""-refleksen min. 

Men det er lett å leve med. 
Subarra er drivende god og annerledes mafiafilm - stilsikker, full av gode karakterer og kledelig usentimental. 

Stefano Sollima har med Gomorra-serien og Suburra virkelig vist seg som en glimrende og særegen forteller av mørke og til dels komplekse krimhistorier. 
Han er for tiden i USA og filmer oppfølgeren til den glimrende Sicario, så han er definitivt en mann verdt å følge framover 
",1
"Hands of Stone
Denne filmen er best når det bokses. 

Bokseren Roberto Durán fra Panama hadde kanskje en kronglete vei mot verdensmestertittelen, men filmen om hans liv og karriere går langs en tryggere rute. 

Scenene fra bokseringen er energiske og kraftfulle. 
Livet utenfor ringen skildres med klisjébetonte konflikter med melodramatiske såpetendenser. 

Hands of Stone er godt spilt og solid regissert, men det er likevel tydelig at Duráns liv ikke lar seg koke ned til under to timers spilletid uten å ta flere merkbare snarveier. 

Sikter mot VM-tittel 

Roberto Durán (Edgar Ramírez) vokser opp i fattige kår i et Panama preget av den USA-eide kanalen gjennom landet. 

Han slår seg opp i livet, bokstavelig talt, og blir oppdaget på 1970-tallet av den legendariske boksetreneren Ray Arcel (Robert De Niro). 

Sammen sikter de mot verdensmestertittelen, men Robertos stormfulle personlighet forårsaker problemer både profesjonelt og privat. 

Regissør Jonathan Jakubowicz gjør en god jobb med å beskrive bakteppet for historien, der Duráns vei fra fattigdom til toppen av bokseverden går parallelt med kampen for tilbakeføring av Panamakanalen, som var i USAs eierskap frem til 1999. 

Historien blir sett gjennom Ray Arcels øyne, rutinert spilt av Robert De Niro, mens Edgar Ramírez makter å spille Durán troverdig over et bredt tidsspekter. 

Det er en litt annen historie med 28 år gamle Ana de Armas, som spiller Duráns kone. 
Hun er ingen dårlig skuespiller, og fungerer godt innledningsvis, men er lite troverdig som 40 år gammel fembarnsmor i filmens siste del. 

Spennende boksing 

Filmen lever best når Duráns høydepunkter i bokseringen skildres. 
Som vanlig i boksefilmer, er verdt slag en fulltreffer. 
Dette er altså ikke nødvendigvis autentisk, men det er spennende og medrivende. 

Duráns kamper utenfor ringen er ikke alltid av det beste slaget. 
Konfliktene med kona er kun omriss av ekte liv, og er så kjapt unnagjort at det nesten føles bortkastet. 
De fem barna er så godt som usynlige gjennom hele filmen, som om de ikke har noen betydning for Duráns handlinger. 

Også Ray Arcels privatliv blir forsøksvis beskrevet, blant annet med en mafiaforbindelse og en ukjent datter, uten at dette føles verken nødvendig eller interessant. 

39 år gamle Edgar Ramírez gjør en overbevisende jobb i hovedrollen med å fremstille en gatesmart mann med en tøff innstilling, god fighting spirit og høye ambisjoner, men med mindre gode egenskaper til å takle mellommenneskelige forhold. 

Det ser vi spesielt i den interessante tvekampen som etter hvert utspiller seg mellom Durán og en annen bokselegende, nemlig Sugar Ray Leonard, overraskende velspilt av artisten Usher. 

Hands of Stone matcher kanskje ikke Rocky, Creed og Raging Bull, men er for det meste en sympatisk og vellaget film om en karismatisk figur 
",1
"Kongens nei
En god historieleksjon som aldri føles som en. 

Kongefamiliens flukt etter den tyske invasjonen av Norge 9. april 1940 er behørig dokumentert, men regissør Erik Poppes Kongens nei formidler effektivt det store dilemmaet som Kong Haakon måtte ta stilling til i dagene som fulgte. 

Det er menneskeskjebnene som står i fokus i denne filmen, som skildrer hvordan vanskelige moralske og etiske valg tvang seg frem i en atmosfære av frykt og forvirring. 

Førsteklasses skuespill, gjennomført tidskoloritt, fotografi og effekter av høy kvalitet og dramaturgi med klare linjer og konflikter gjør at Kongens nei blir en svært solid skildring av en avgjørende del av norsk krigshistorie. 

Får tysk ultimatum 

Åpningsbildet av Kong Haakon VII (Jesper Christensen) med hanskekledd hånd over øynene kan stå som et symbol på hvordan Norge hadde ignorert trusselen fra Europa. 
Når tyskerne plutselig invaderer, er landet helt uforberedt. 

Filmen skildrer godt hvordan konge og regjering må kaste seg på et ekstratog til Hamar, hvordan de splitter seg opp og hvordan en nærmest handlingslammet regjering ser til Kong Haakon for lederskap. 

Selv må Kongen ta stilling til et tilbud fra tyskerne som ikke er stort annet enn et ultimatum. 

Danske Jesper Christensens innsats i hovedrollen kan ikke overvurderes. 
Man kan nesten ikke tenke seg en bedre Kong Haakon. 

Dynamikken mellom ham og Anders Baasmo Christiansen, som også er glimrende som Kronprins Olav, er det mest interessante i filmen. 

Kong Haakon er klok og tankefull. 
Kronprinsen er konfronterende og utålmodig. 

Samtidig er dette er god skildring av forholdet mellom en adelig far og hans sønn. 
De er formelle personer, men man aner at de føler en stor gjensidig respekt og kjærlighet, noe som kommer godt frem i Christensen og Christiansens samspill. 

Spennende skildring 

Samtidig trekker Jan Trygve Røyneland og Harald Rosenløw-Eegs godt skrevne manus frem andre nøkkelfigurer for å vise enkeltskjebners viktighet. 

Vi møter blant andre kommandant Birger Eriksen (Erik Hivju), som beordrer senkningen av krysseren Blücher, det tyske sendebudet Kurt Braüer (Karl Markovics), som kjemper en håpløs kamp for en diplomatisk løsning, og soldaten Fredrik Seeberg (Arthur Hakalahti), som blir alvorlig såret i trefningen i Midtskogen ved Elverum. 

Disse figurene alterneres godt gjennom historien, uten at filmen mister fokuset på sine hovedfigurer. 

Begivenhetene som skildres i Kongens nei er kjente. 
Utfallet er klart. 
Men det er likevel spennende å se dette skildret. 
Historien beholder nemlig nerven gjennom hele filmen. 

Den tydeliggjør det uforberedte Norges umulige situasjon i møte med nazistenes overlegne slagkraft, hva som sto på spill og hvilke følger Kongen og regjeringens handlinger kunne få. 

Det er mulig historien tar seg noen kunstneriske friheter, spesielt i scenen der både Konge og Kronprins rømmer rett gjennom et bomberegn i Nybergsund, men det er lett å tilgi Erik Poppe for å dra på litt. 

Kongens nei behandler de historiske begivenhetene med respekt og troverdighet, og er en god historieleksjon som aldri føles som en. 
",1
"Bridget Jones' Baby:Alle gode ting er tre 

Et trivelig gjensyn med en klønete heltinne. 

Tenk at det er 12 år siden forrige gang Renée Zellweger gjorde rollen som den surrete og smågale, men sjarmerende Bridget Jones. 

Siden den gang har Bridget rukket å bli 43, Zellweger 47 og Colin Firth hele 56 år gammel. 
Men den lune humoren, og Zellwegers komiske timing har ikke gått ut på dato av den grunn. 

Bridget Jones’ Baby: 
Alle gode ting er tre er nemlig et overraskende trivelig og morsomt gjensyn med vår tullete, dagbokskrivende venninne. 

To menn og en baby 

Bridget har blitt tynnere og mer suksessfull i arbeidslivet siden sist, men i kjærlighetslivet har hun møtt veggen nok en gang. 
Det er slutt med Mr. Darcy, og skjørtejegeren Daniel har forsvunnet i en flykrasj. 

Når hun en dag møter den amerikanske kjekkasen Jack på en musikkfestival, får hun imidlertid fart på sakene igjen. 
To one-night stands senere, med henholdsvis Jack og sin gamle kjæreste, så er Bridget gravid. 
Problemet er bare at hun ikke vet hvem faren er. 

Og hvem vil hun ha som far til sitt ufødte barn? 
Jack, som hun passer perfekt sammen med? 
Eller Mark, som hun aldri har sluttet å elske, men som det egentlig aldri funka helt med? 

Fremdeles trivelig 

Det er ingen tvil om at forfatter Helen Fielding koker suppe på gammel spiker med Bridget Jones’ Baby. 
Nok en gang er vår klønete heltinne på jakt etter en mann å dele livet med, og nok en gang tar hun dårlige avgjørelser som kludrer det til for henne. 

Men selv om Bridget Jones’ Baby baserer seg på resirkulert materiale så koste jeg meg med filmen. 
Det er trivelig å se Zellweger og Firth tilbake i sine gamle roller, McDreamy passer fint inn i trekantdramaet som utspiller seg, og de tre har en god dynamikk sammen. 

Andre nye rollefigurer gir også filmserien et friskt pust. 
Sarah Solemani er morsom som Bridgets vågale venninne Miranda, og Emma Thompson, som også er med på manussiden, gjør en strålende figur som livstrøtt fødselslege. 

Men best av alle er fortsatt Renée Zellweger. 
Bridget er fremdeles en artig dame å henge med – i hvert fall for deg som elsker originalen fra 2001. 
",1
"Gilberts grusomme hevn
For lite futt og energi. 

Gilberts grusomme hevn er slett ikke så grusom. 
Og da tenker jeg ikke på filmens kvalitet, men den faktiske hevnen som blir satt ut i live i historien. 

Etter en og en halv time med oppbygging, er payoffen skuffende kort og svak. 
Dette er en ren og pen barnefilm, men med en litt slapp historie som i blant tipper over i det kjedsommelige. 

Den har riktignok Gisken Armand i en herlig slem rolle, men denne barnefilmen blir likevel for tam. 
Det er for lite futt og energi i Gilberts grusomme hevn. 

Har ekstrem eggallergi 

Filmen er basert på boka av Eggg av Stein Erik Lunde. 
Gilbert (Simon Hobbel Rosendahl) har ekstrem eggallergi, og tør ikke si det til noen. 

Når han flytter til et nytt sted, går han langt for å holde eggallergien hemmelig for sine nye potensielle venner. 

Når foreldrene må på jobbreise til Spania, vil Gilbert heller bli hjemme for å dra i en bursdag til nabojenta Line (Hannah Dybvand). 

Derfor kommer tante Doris (Gisken Armand) på besøk for å være barnevakt, noe som skal vise seg å være en dårlig løsning for Gilbert. 

Eggallergi er virkelig nok, men Gilberts komplekser og hemmelighold er det litt vanskelig å tro på. 

Problemstillingen fremstår en smule konstruert og unødvendig, selv om filmens innledning forklarer det med at Gilbert har fått spyskrekk. 

Tante Doris som barnevakt strekker også troverdigheten en smule. 
Visste virkelige ikke faren (Egil Hegerberg) at hans egen søster var en ondskapsfull psykopat før han etterlot Gilbert i hennes vold? 

Barna burde vært instruert bedre 

Heldigvis spiller Gisken Armand godt som den urovekkende tanta som åpenbart er mentalt ustabil. 
Her burde Armand fått lov til å synke enda dypere ned i galskapen, selv om det da kanskje hadde blitt for skummelt for de minste. 

Barna i filmen er flinke og søte, men burde vært instruert bedre. 
De virker ikke spesielt tilpass foran kamera. 
I tillegg blir Gilberts fortellerstemme stivt opplest, der han deler tanker og betraktninger som åpenbart er skrevet av en voksen. 

Dette kommuniserer heller dårlig til publikum. 
Filmen hadde vært bedre om hele stemmen ble kuttet, og historien tydeliggjort med andre grep. 
Show, don't tell! 

Gilberts grusomme hevn er for så vidt kompetent skrudd sammen av regissør Hanne Larsen og hennes stab, men fortellerteknikken, kameraføringen og klippingen kan likevel sies å være en anelse for tradisjonell og forsiktig. 

Mye av humoren er basert på fising og raping som fort blir repeterende. 
Og tittelens hevn er ikke rare greiene. 

Jeg ser for all del ikke bort fra at unge kinogjengere kan komme til å more seg over dette, men foreldre kommer nok til å ha et kinobesøk litt under pari 
",0
"The Magnificent Seven
Denne westernfilmen sparer ikke på kruttet. 

Westernfilmen The Magnificent Seven har ikke et sterkt fokus på innovasjon eller nytenkning. 
Den er basert på Akira Kurosawas 
De syv samuraier (1954), men henter både tittel og sjangerplassering fra John Sturges sin nyinnspilling fra 1960. 

Regissør Antoine Fuqua virker fast bestemt på å ta i bruk alle klisjeer og konvensjoner fra westernfilmer. 
Han har et brukbart grep på dem, slik at The Magnificent Seven fungerer godt som enkel og hardtslående underholdning. 

Et mesterverk er det ikke, men sjangerens tilhengere vil nikke gjenkjennende til hvordan helter og skurker effektivt settes opp mot hverandre i en kamp om liv og død. 

Den lille gruvebyen Rose Creek trues av den hensynsløse industrialisten Bogue (Peter Sarsgaard), som er ute etter innbyggernes landområder. 

Emma Cullen (Hayley Bennett) er enke etter en mann som Bogue myrdet. 
Hun tar kontakt med revolvermannen Chisholm (Denzel Washington) for å få hjelp. 

Han samler sammen et lag av ulike voldsmenn, blant andre Faraday (Chris Pratt) og Robicheaux (Ethan Hawke), for å hjelpe byen til å forsvare seg mot Bogue og hans tallrike banditter. 

Skurken er en liten skuffelse 

The Magnificent Seven forsøker å ligne så mye som mulig på westernfilmer du har sett før. 

Derfor rir helten inn i by der vi kan observere overdreven spytting av skrå, forskremte mødre som kikker skeptisk ut av døråpninger før de lukker dem, en sørgmodig begravelsesagent som jobber med et ferskt lik, klirring med sporer og en luguber saloonbartender som serverer whiskey. 

Resten av filmen serverer akkurat de samme gjenkjennbare elementene som om Antonie Fuqua føler han må krysse av alle punktene på sjekklista. 
Og jeg blir ikke riktig sikker på om jeg synes det er et godt eller dårlig tegn. 

De sju heltene får hver sin kortfattede introduksjon, som kanskje ikke gir dem så mye kjøtt på beinet, men vi aner omrisset av hvilke arketyper de representerer. 

Chisholm er den stoiske hevneren. 
Faraday den morsomme kjekkasen. 
Og Robicheaux er tvileren som har sett nok blodsutgytelse. 

Alle fungerer greit, og noen av dem opplever oppvåkninger underveis i handlingsforløpet, men uten å tvinge publikum til å føle de store emosjonelle bindingene. 

Filmens skurk, Bogue, er derimot en liten skuffelse. 
Peter Sarsgaard er en flink skuespiller, men blir for lett i denne rollen, som skriker etter mer ondskap og store overdrivelser. 

Langt og voldsomt klimaks 

Filmen er pent filmet på film, ikke digitalt, av Mauro Fiore, med brede panoramabilder i gylden fargepallett. 
Det eneste som trekker tilbake på det visuelle, er de avsluttende bildene, som så alt for åpenbart er fullstendig digitalanimerte av en eller annen mystisk grunn. 

På lydfronten må man bare berømme de som har skapt et særdeles aktivt lydbilde med gønnere som høres ut som kanoner, og kanskje er det, også. 

Alt akkompagneres av effektiv westernfilmmusikk av James Horner, som døde i en flyulykke i 2015. 
Dette er hans siste soundtrack (med tilleggsmusikk av Simon Franglen). 
Og selv om det ikke er hans beste, fungerer det godt nok til å underbygge spenningen og atmosfæren i denne filmen. 

The Magnificent Seven har et klimaks som er både langt og voldsomt. 
Det er kanskje ikke så blodig, men voldsmengden tilsier likevel en passende 15-års grense i Norge. 

Det er vanskelig å telle antall døde, men det må være tresifret. 
Jeg lar meg underholde av enorme skuddvekslinger der skillelinjen mellom snill og slem er åpenbar, slik den ofte er i westernsjangeren. 

Derfor er The Magnificent Seven, til tross for overdreven gjenbruk av kjente sjangerelementer, en brukbar westernfilm som definitivt ikke sparer på kruttet 
",1
"The Beatles:Eight Days a Week 
- The Touring Years 

God beskrivelse av galskapen rundt Beatles-konsertene. 

Det kan ikke finnes mye om The Beatles som ennå ikke er kjent. 
I dokumentarfilmen The Beatles: 
Eight Days a Week 
- The Touring Years, som skal vises på kino i en rekke norske byer (se liste nederst i saken), forteller regissør Ron Howard gamle historier om igjen, men hvilke historier det er! 

Den mest hengivne Beatles-tilhengeren har nok hørt det meste før, men dette er likevel en uimotståelig pakke med konsertklipp, arkivmateriale og intervjuer, både gamle og nye, som ved hjelp av dyktig og energisk redigering beskriver galskapen rundt turnévirksomheten som The Beatles bedrev i noen korte, hektiske år i første halvdel av 1960-tallet. 

Filmen forteller hvordan bandets første konserter i The Cavern i Liverpool var, hvordan de utviklet seg videre i Hamburg og hvordan konserter på begge sider av Atlanteren utartet seg til det komplette hysteri når The Beatles slo igjennom. 

Vi får se konsertklipp fra nesten alt, og om det ikke finnes levende bilder, så redigeres det inn gode fotografier som sammen med interessante fortellere beskriver omstendighetene. 

Filmen beskriver også det tette vennskapet mellom Beatles-medlemmene, som gjorde det enklere for dem å takle kaoset rundt dem. 

Omhyggelig restaurert bilde og lyd 

Dokumentaren har størst fokus på konsertene som The Beatles gjorde i USA, som kanskje er naturlig, all den tid det er de det finnes best opptak av. 
Det finnes imidlertid ett stort og viktig unntak, nemlig konsertklippene fra ABC Cinema i Manchester fra november 1963. 

Flere av klippene er å se på YouTube, men de har aldri vært så forbausende klare og fine som nå, takket være omhyggelig restaurering. 

I tillegg har Giles Martin, sønn av Beatles-produsenten Sir George Martin, frisket opp lyden i alle konsertklippene betraktelig, slik at man nå hører musikken bedre enn The Beatles selv gjorde da skrikende fans overdøvet det underdimensjonerte lydanlegget. 

På ett tidspunkt forteller en lattermild Ringo Starr om de splitter nye høyttalerne de brukte under USA-turneen i 1965, som bare kunne takle 100 Watt. 
Datidens teknologi var rett og slett ikke konstruert for arenakonserter med over 50000 tilskuere. 

The Beatles: 
Eight Days a Week 
- The Touring Years setter bandets fremgang inn i en større kontekst, både politisk og kulturelt, som er med på å forklare hvorfor fire unge menn fra Liverpool kunne bergta en hel verden med sin musikk. 

Den gir også et klart svar på spørsmålet mange har stilt seg: 
Hvorfor sluttet The Beatles å spille konserter? 
Det er ikke vanskelig å forstå hvorfor når man ser filmen. 
Konsertene og avstanden til publikum øker stadig i omfang mens fokuset på musikken nærmest forsvinner. 

Både McCartney og Starr, som nødvendigvis er de eneste som er intervjuet i nyere tid, forteller ærlig om stresset og utmattelsen som tok fra dem spillegleden på konsertene, og hvordan de måtte jobbe for å få den tilbake i studioet. 

Godt sydd sammen 

The Beatles: 
Eight Days a Week 
- The Touring Years inneholder mange filmklipp og bilder som ikke er vist før, mens historiene som fortelles stort sett er kjente. 

Alt er sydd godt sammen av Ron Howard, som bare har regissert én dokumentarfilm tidligere (Made In America – om den Jay Z-organiserte festivalen Budweiser Made In America). 

Men han vet ett og annet om å fortelle gode historier på film. 
Og historien om The Beatles handler om bandet som sto for en større utvikling på mindre enn ett tiår enn andre opplever gjennom et helt liv. 
Å få se og høre deres konsertvirksomhet på film så godt som dette er rett og slett nydelig! 

Etter selve dokumentaren får du se hele opptaket fra konserten The Beatles spilte på Shea Stadium i New York den 15. august 1965 foran 55600 tilskuere. 

Opptaket beskriver effektivt hvor enormt stort dette var, men også hvordan datidens konsertlogistikk kom til kort, både når det gjelder sceneteknikk, lydanlegg og publikumskontroll. 

Beatles-medlemmene er åpenbart litt fortapt der ute på den store gressmatta, og på et tidspunkt bryter John Lennon ut i tullespråk. 
Det er ingen som hører ham likevel. 
Men på dette opptaket ser og hører vi alt bedre enn noen gang, med 4K-restaurerte bilder og remastret lyd i full surround. 

The Beatles: 
Eight Days a Week 
- The Touring Years kommer på Blu-ray og DVD i slutten av november, men den nærmeste tiden kan du se den på kino, noe som er absolutt anbefalt, i disse norske byene: 

22. september: 
Oslo (Ringen), Kristiansund, Verdal, Ålesund, Halden, Asker, Hønefoss, Horten, Tønsberg, Askim, Fredrikstad, Kragerø, Sandnessjøen, Steinkjer, Sandefjord, Fosnavåg, Porsgrunn 

3. oktober: 
Bergen, Lødingen, Tynset 
",1
"Don't Breathe
Brutal film som ikke slipper taket. 

Å bli uggen av en film er en like gyldig tilstand som å bli glad. 
Don't Breathe fører definitivt til det første, ikke det siste. 

Dette er en hard og slem historie der handlinger får stygge konsekvenser for de involverte. 
Regissør Fede Alvarez har laget en tøff thriller med en lang rekke skumle sekvenser med en gjennomgående blodig nerve. 

Don't Breathe får hjertet til å pumpe litt hardere enn normalt med nerve, intensitet og brutalitet. 
Dette er rett og slett rått godt! 

Gjør innbrudd hos blind 

Rocky (Jane Levy), Alex (Dylan Minnette) og Money (Daniel Zovatto) bryter seg inn i huset til en blind Irak-veteran (Stephen Lang), på jakt etter en stor pengesum de har hørt at han skal ha. 

De forventer en lett match, men det skal vise seg at den blinde ikke er så hjelpeløs som de tror, samtidig som huset i det forlatte nabolaget viser seg å skjule både det ene og det andre som gir dem store utfordringer. 

Filmen starter med et bilde som gir en viss pekepinn på hva vi har i vente, men skrur så tiden tilbake. 
Vi introduseres for tre figurer som åpenbart kommer fra et hardt miljø, og pengebyttet er deres billett ut av det. 

Det er kanskje ikke snakk om dype bekjentskaper, men filmen gjør publikum godt nok kjent med figurene til at deres skjebner spiller en viss rolle. 
Derfor heller sympatien i deres retning, til tross for at de faktisk er de kriminelle. 

Holder intensiteten ved like 

Etter hvert skal det vise seg at den blinde er i full stand til å yte motstand. 

Filmen forteller troverdig hvorfor de tre innbruddstyvene får problemer med å komme seg ut, og må leke katt og mus rundt i huset, som den blinde kjenner godt, og kan bevege seg rundt i med letthet. 
Han er katta, de er musene. 

Dette fører til flere spennende scener, spesielt når tyvene befinner seg i samme rom som den blinde, og må unngå å lage en eneste lyd, som for eksempel å puste. 

Don't Breathe er en brutal film som ikke slipper taket gjennom spilletiden. 
Fede Alvarez skal ha ros for å holde intensiteten så godt ved like. 

Jeg liker også at han ikke rosemaler voldens konsekvenser, slik han definitivt heller ikke gjorde i sin forrige film, nyinnspillingen av Evil Dead. 

Don't Breathe er en overraskende tett thriller med oppriktig spennende handling, oppfinnsom filming, effektive effekter og godt skuespill. 

Jeg følte meg ganske kjørt da det hele var over, noe som var nøyaktig den effekten jeg håpet at denne filmen skulle ha! 
",1
"Absolutely Fabulous: The Movie
Siste champagnedråpe er drukket. 

Det harseleres mye med at hovedfigurene er gamle og utdaterte i Absolutely Fabulous: The Movie, basert på den britiske tv-serien Absolutt fabelaktig som ble produsert med ujevne mellomrom fra 1992 til 2012. 

Problemet med filmen er at de nå ER gamle og utdaterte. 
Humoren som fungerte i 1992 er ikke lenger like treffende, men er i stedet påtrengende, slitsom og poengløs. 

Det er bare å håpe at Edina og Patsys svorne tilhengere vil finne noe å la seg underholde av i Absolutely Fabulous: The Movie, men selv fant jeg denne filmen overraskende tam, kjedelig og unødvendig. 

Kate Moss-plan slår feil 

Det går ikke så bra for London-venninnene Edina Monsoon (Jennifer Saunders) og Patsy Stone (Joanna Lumley). 
De ser finansene skrumpe inn og varsellampene blinker når champagne-skapet viser seg å være tomt. 

Så får de greie på at supermodellen Kate Moss (som spiller seg selv) trenger en ny pr-agent. 

Edina gjør et helhjertet forsøk på å lande jobben, noe som både hun og Patsy tror vil sikre deres kostbare livsstil, men planen slår grundig feil, og de må rømme til den franske rivieraen. 

Denne historien er konstruert rundt surr og fjas, noe som også gjaldt tv-serien, men jeg husker den som skarpere og mer bitende. 

Kanskje er det fordi satire over mote- og modellbransjen er gjort til døde (hallo, Zoolander 2). 
Kanskje er det fordi humoren som Jennifer Saunders skriver passer bedre inn i et kjapt tv-format enn i en lengre spillefilm. 

Eller kanskje er det fordi regissør Mandie Fletcher har nesten utelukkende tv-serie-bakgrunn og mangler erfaring fra spillefilmformatet. 
Absolutely Fabulous: The Movie blir aldri riktig god. 

Gjensynsgleden går over lenge før filmen har kommet halvveis. 
Da har vi allerede blitt bombardert med for mange figurer, og en unødvendig sidehistorie som fåfengt forsøker å vekke ekte følelser. 

Kanskje det siste vi ser av dem 

Hovedfigurene er mer eller mindre slik du husker dem. 
Jennifer Saunders er gjenkjennelig som den surrete Edina, mens Joanna Lumley fremdeles er den morsomste som den råere Patsy. 

Rundt dem finner vi Julie Sawalha som Edinas datter og Jane Horrocks som assistenten Bubbles, men de har bare perifere funksjoner. 
Det er også flere gjesteopptredener i filmen. 

Noen er kjente, som Graham Norton fra The Graham Norton Show, Jon Hamm fra Mad Men og Gwendoline Christie fra Game Of Thrones, men flertallet virker å være britiske B-kjendiser som ikke har samme humoristisk effekt på et norsk publikum. 

Absolutt Fabelaktig var et fortjent fenomen på TV, der det var fornøyelig å følge Edina og Patsy. 

Absolutely Fabulous: The Movie er dessverre et feilskjær i sagaen, og er kanskje det siste vi ser av disse figurene. 

Det kan i så fall være like greit, for filmens kvalitet tilsier at siste dråpe av champagnen er drukket. 
Det var gøy så lenge det varte 
",0
"The Girl with All the Gifts
Kul zombiefortelling med knallgod hovedrolle. 

The Girl with All the Gifts er et forfriskende godt zombiedrama. 
Filmen, som er basert på Mike Careys bok med samme navn, har noen suverent utviklede rollefigurer, og serverer en smart og stemningsfull vri på et postapokalyptisk samfunn hvor en hjernesopp truer menneskeheten. 

Spillefilmdebutant Sennia Nanua imponerer stort i hovedrollen som den unge Melanie. 
Nanua har en umiddelbar tilstedeværelse som gjør henne til filmens naturlige midtpunkt, og hun treffer rollefigurens tone i både dialog og væremåte. 

Melanie bærer også filmens tankegods og vri på zombieforklaringen på en finstemt og fengslende måte, som er akkurat passe ubehagelig når det trengs. 

Dessverre holdes ikke filmens nerve hele veien ut for meg, da historiens gripende stemning punkteres i et unødvendig jålete formgrep på slutten. 

En real soppokalypse 

En sopp som angriper hjernen har smittet storparten av jordens befolkning og gjort de til hjernedøde og kjøttspisende zombier - såkalte ""hungries"". 

Fremtiden ser mørk ut for de få gjenlevende menneskene, men forskeren Caroline Caldwell (Glenn Close) nærmer seg en kur. 
Og med hjelp fra den helt unike jenta Melanie (Sennia Nanua), håper hun å stoppe sykdommen. 

Filmens vitenskapelige forklaring bak zombietilstanden gir spennende drivkraft til å utforske hvordan naturens nådeløse evolusjon vil kunne fortsette å utvikle hva slags påvirkning soppen kan få på de som er infisert. 

Her klarer The Girl with All the Gifts å knytte sin hovedperson og sine vitenskapelige teorier sammen på en fortreffelig måte som virkelig plasserer filmens tankegods rett i fortellingens sentralnervesystem. 

Filosofiske betraktninger om omtanke, overlevelsestrang og menneskets rett til å ikke være siste trinn på evolusjonsstigen flettes naturlig inn etter hvert som maktbalansen iblant våre hovedpersoner endrer seg. 

Enkelte scener på ""zombiepilot"" 

Flere av kulissene som rammer inn denne historien er uhyggelig godt komponert, og er med å gi innsikt i den frykten som har rammet menneskene i møte med den truende sykdommen. 

Men etterhvert som filmen beveger seg ut i åpent zombielandskap, tyr regissør Colm McCarthy til noen lettvinte visuelle løsninger. 

Dette er ikke en film som er spesielt blodig eller skremmende, så når den likevel benytter seg av typiske zombiesjangergrep, gir det liten effekt. 

De soppinfiserte kjøttspiserne er generiske i både utseende og oppførsel, og jeg opplever også scenene hvor menneskene speider etter zombier som rene transportetapper. 
Alt er helt ok laget, men gir på ingen måte filmen særpreg, og minner mest om en hvilken som helst episode fra tidlige sesonger av The Walking Dead. 

Det er i tett selskap med karakterene at denne filmen er glimrende. 
Dette er velspilte og visuelt forseggjorte dramasekvenser hvor filmens vanskelige spørsmål får vokse og feste seg. 
Det skjer gjennom smarte dialoger og situasjoner hvor forutinntatte holdninger utvikler seg til respekt og vennskap. 

Det er her Colm McCarthy treffer så godt med stemning og rollegalleri, og historiens egenart virkelig får skinne. 
",1
"Peter og Dragen
Mildt og mykt eventyr fra Disney. 

Peter og Dragen er Disneys siste live action-filmatisering av en gammel tegnefilm. 
Det er kanskje ingen åpenbar kandidat, for 1977-filmen er ikke blant Disneys største suksesser, men den nye versjonen viser seg å være et fint eventyr. 

Riktignok forsøker regissør David Lowery å gjøre dette så mildt og mykt som mulig. 
Alt som er potensielt skummelt pakkes inn i vatt og historien overstrømmes med store og overtydelige følelser. 

Peter og Dragen er likevel et underholdende eventyr, med en sjarmerende Peter og en fortryllende drage. 
Filmen når ikke opp mot de beste, men dette er Disneysk så det holder. 

Bor med drage i skogen 

Fire år gamle Peter overlever en bilulykke på en øde veistrekning. 
Han vandrer ut i skogen, der han blir funnet av den store, grønne dragen Elliot, som blir hans venn og vokter. 

Seks år senere blir Peter (Oakes Fegley) oppdaget av skogvokteren Grace (Bryce Dallas Howard), som overvåker hogst i forbindelse med et anleggsarbeid i nærheten. 

Peter tas mot sin vilje med til sivilisasjonen, mens Elliot blir jaget av anleggsarbeiderne. 
Det blir en kamp for både Peters og Elliots vennskap, deres fremtid og deres hjemplass i skogen. 

Filmen luller oss tidlig inn i troen på at ingenting egentlig er farlig. 
Selv den innledende bilulykken fremstår som et slags eventyr for Peter. 

At foreldrene hans faktisk dør, blir skjermet maksimalt når det skjer og unngås som tema senere. 
Her skal ingen barn skremmes unødig! 

Peter og Dragen er veldig snill og veloppdragen i formen, og mangler antydninger til skarpe kanter. 
Filmen har likevel nok av magien som et eventyr trenger. 

Elliot er fremragende animert og lydlagt, og fremstår som et enormt kosedyr. 
Vennskapet mellom hovedfigurene er varmt og troverdig. 

Pent og forsiktig 

Oakes Fegley spiller godt i hovedrollen, med fine og naturlige overganger mellom humor, lek og alvor. 
Bryce Dallas Howard spiller veldig pent og forsiktig som Grace, og kunne gjerne gjort figuren tøffere. 

Og så er det pussig og uvant å se Robert Redford i en, for ham, knøttliten rolle som drageinteressert bestefar. 
Men han tilfører i hvert fall rollegalleriet en viss tyngde, som aldri er galt. 
Wes Bentley og Karl Urban er også kjente fjes i mindre roller. 

Alle dubbes godt til norsk, selv om det aldri ser like bra ut med dubbing av live action som animasjonsfilm, der leppebevegelsene er mindre tydelige. 
Det skurrer også når kjente skuespillere ikke har sine egne stemmer. 

Dette er selvsagt ikke dubbernes skyld, kun en vanesak. 
Barn vil ikke ofre det en tanke. 

Peter og Dragen har noen detaljer som man gjerne kan sette på fingeren på. 
Har ikke Peter en eneste slektning som kan kontaktes når han blir funnet? 
Hvordan har han overlevd i skogen? 

Hvordan har han utviklet språket sitt med en ikke-snakkende drage som eneste venn? 
Hvor finner den store dragen all den maten den åpenbart trenger? 

Men det er selvsagt tåpelig og uvesentlig å legge vekt på dette. 
Peter og Dragen er en eventyrfilm som kan ta seg slike friheter. 
Den er kanskje en anelse for mild og myk, men fungerer fint som svært ufarlig og barnevennlig underholdning 
",1
"Snowden
Ikke blant Oliver Stones argeste filmer. 

Oliver Stone har aldri gått av veien for å signalisere sine meninger i filmene han har regissert, ei heller i Snowden. 

De fleste bør kjenne utfallet og konsekvensene av varsleren Edward Snowdens handlinger, men denne filmen forteller den ganske interessante forhistorien til dem. 

Det er et godt fortalt drama som viser Stones versjon av CIAs indre liv, der det foregår ting som kan påvirke hver og en av oss. 

Snowden er på langt nær blant Oliver Stones argeste og mest kontroversielle filmer, men gir oss et utfyllende bilde av mannen bak en av 2010-tallets mest avslørende nyhetssaker. 

Oppdager ulovlig overvåkning 

Filmen starter med det vi vet. 
Hvordan Edward Snowden (Joseph Gordon-Levitt) møter The Guardian-journalistene Glenn Greenwald (Zachary Quinto) og Ewen MacAskill (Tom Wilkinson) på et hotellrom i Hong Kong i 2013 for å overlevere hemmeligstemplet informasjon om CIA og NSAs overvåkningsmetoder. 

Denne delen er allerede godt fortalt i dokumentaren Citizenfour av Laura Poitras, som også var tilstede og blir spilt av Melissa Leo i filmen. 

Historien går så tilbake i tid og skildrer Snowdens vei opp i CIA-systemet som ung, talentfull hacker, som etter hvert får en følelse av at det han blir satt til å gjøre er ulovlig og umoralsk. 

Joseph Gordon-Levitt spiller godt i en rolle der behersket underspill er viktig. 
Han matcher godt det mediebildet vi kjenner av Edward Snowden, samtidig som hans motiver og idealisme forklares på en forståelig og troverdig måte. 

Vi får også skildret samlivet med kjæresten Lindsay (Shailene Woodley), og hvordan forholdet tæres av den stadige flyttingen og hemmeligholdet rundt Snowdens arbeid. 

Jeg må innrømme at akkurat den delen av historien interesserer meg mindre, selv om jeg forstår at dette må til for å forklare hva som står på spill personlig for Snowden når han velger å bli varsler og gå i dekning. 

Gjør kjedelige hendelse spennende 

Snowden gir et bilde av hvordan overvåkningen foregår, og hvordan CIA og NSA rettferdiggjør den. 
Det er kanskje ikke sjokkerende, for mye er kjent fra før, men likevel interessant å se hvordan Stones figurer tenker. 

Av og til blir det overtydelig at omstendigheter og sammenhenger forenkles, samtidig som noen av figurene skildres i en overdrevent karikert form. 

Spesielt gjelder dette Snowdens CIA-mentor Corbin O'Brian (Rhys Ifans), en mørk og slu figur utstyrt med hatt, som om han kom rett ut fra en gammel spionfilm. 
Ifans har tydeligvis fått beskjed om å bruke Bond-skurker som inspirasjon, men det skurrer i denne filmen. 

Det gjør også Nicolas Cage, som er hentet inn for å skape litt rock'n roll og kul stemning med sitt sedvanlige overspill som degradert CIA-rådgiver, men det virker også feil. 

Dette er altså Oliver Stones versjon av Edward Snowdens år som hacker og varsler. 
Som alltid skal man ta hans historier med en klype salt. 
Dette er en salig miks av fakta og fiksjon, men det er absolutt interessant og foruroligende. 

Han faller for fristelsen til å smøre litt for tykt på med strykere, store følelser og vakre solnedganger i en historie som kanskje burde hatt en mer realistisk tilnærming til stoffet. 

Men Oliver Stone er fremdeles en god forteller. 
Han gjør hendelser som helt sikkert var ganske kjedelige, oppriktig spennende. 

Snowden er en film som, til tross for sine dramaturgiske friheter, gir ny innsikt i - og forståelse av - hovedpersonens motiver og handlinger. 
",1
"Storkene
Middels god ide blir middelmådig animasjonsmoro. 

Storkene er friksjonsfri animasjonshumor som glir litt for lett forbi på lerretet. 

Historien er tam og allergisk mot alle vanskelige spørsmål den snubler innom i sin tematikk. 
Den pøser på med søthet og lettbent eventyraction i et forrykende tempo, men klarer ikke å gripe meg i hverken hjertet eller magen. 

Men det finnes noen herlige lyspunkt underveis. 
På sitt beste leverer regissørene Nicholas Stoller og Doug Sweetland flere innovative og helsprø animasjonsablegøyer som virkelig åpner latterdøren min. 

En særdeles samarbeidsvillig ulveflokk er blant bekjentskapene som kommer til å huskes godt. 

Leverer ikke 

Filmens premiss spiller på ideen om at babyer kommer med storken. 
Storkene har en gigantisk babymaskin som lager små mennesker som fraktes med nebb ut til ventende foreldre. 

Men for 18 år siden ble det slutt på babyleveringen. 
En stork ble så glad i ungen den skulle levere, at den nektet å gi henne fra seg. 
En skandale som gjorde at foretningssmarte fuglehjerner fant ut at det var mye mer driftssikkert å starte et rent fraktselskap for vanlige varer, i stedet for barn. 

Denne suksessbedriften kan vår hovedperson Junior (Andy Samberg/Christian Fredrik Mikkelsen) bli sjef for. 
Han må bare unngå skandaler fram til mandag. 
Og da passer det jo veldig dårlig at et uhell i gamlefabrikken gjør at Junior plutselig har en ny baby å levere. 

Ideen bak Storkene er sånn halvgod. 
Det kunne vært morsomt å lage komedie tuftet på den ganske så sensurerte tanken om at babyene kommer med storken. 
Men da måtte historien ha vært dedikert til den ideen. 

I denne verden er det nemlig ingen konsekvenser av at storkene slutter å lage babyer. 
Mennesker kan jo lage babyer selv, og det virker ikke som det er noen som savner eller egentlig trenger de fugleskapte babyene noe særlig. 

Dette halveise premisset blir et problem for filmen da ingenting egentlig settes på spill, og hele filmens emosjonelle potensial med barnløshet, savn og familielykke får aldri vokst seg inn i våre hjerter. 

Her presenteres det lettfordøyelige budskap dynket i familievennlige poeng om å bruke tid på barna før de forsvinner, hvor utrolig nusselige babyer er og hvor viktig det er å ha venner og familie rundt seg. 
Helt greit, men ganske slitt og veldig harmløst. 

Kvalmende opptatt av søthet 

Storkene bruker mye av sin energi på å være søt. 
Det lasses på med bilder av de bedårende øynene til både dyr og babyer som prøver å stirre publikum ned i lettrørttåka. 

Selv om dette gjøres med en viss selvbevisst distanse, både i replikker og med gladvold, så blir det ikke mer enn billige triks når filmen mangler den sårheten som kunne gjort disse motivene virkningsfulle. 

Det er noe strebersk over dette oppmerksomhetsbehovet, og hvis det er noe jeg absolutt ikke synes er søtt, så er det glatte og påkostede filmproduksjoner som prøver for hardt. 

Selv om Storkene ligger mange hakk bak de beste filmene innenfor sjangeren ""hjertevarm eventyranimasjon"", har filmen nok kvaliteter i komikk og visuell kreativitet til å være en helt grei underholdningsopplevelse for dem som digger denne typen familiefilmer. 

Den norske dubbingen fungerer bra. 
Timingen og tonen mellom hovedrollene Christian Fredrik Mikkelsen (Junior) og Silje Hagrim Dahl (Tulla) sitter godt, og det er ingen vitser som blir sittende fast i overgangen fra engelsk til norsk. 

Komiker Vidar Magnussen skal også få en real porsjon ros for å gi særegen smak av både dialekt og ""gjenkjennelig type"" i sin tolkning av den sosialt masete Tobben – her blir jeg ikke overrasket om dubbingen faktisk overgår originalen. 

Anmeldelsen er basert på 3D-versjonen med norske stemmer. 
",0
"Assassin's Creed
Årets første kalkun. 

På et tidspunkt i Assassin's Creed får Michael Fassbender et vantro ansiktsuttrykk og utbryter ""what the fuck is going on""? 

Det kan være hans ekte reaksjon på filmen han er med i, for Assassin's Creed har blitt en smakløs suppe av en historie, der all verdens kameratriks og spesialeffekter ikke kan skjule det faktum at regissør Justin Kurzel ikke har en skikkelig historie å fortelle. 

Det er trist å registrere at han og staben må ha lagt ned ekstremt mye arbeid i å filmatisere den populære spillserien, men det gledesløse resultatet er blottet for entusiasme og engasjement. 
Assassin's Creed er rett og slett årets første kalkun. 

Jakter på Edens eple 

Filmen bygger på en diffus historie om den eldgamle kampen mellom Assasinerne og Tempelordenen. 
Begge jakter på Edens eple, som inneholder frøet til menneskehetens frie vilje. 

Cal (Michael Fassbender) viser seg å være en direkte etterkommer av Assasineren Aguilar (Michael Fassbender), som stjal eplet i 1492. 
Far og datter Rikkin (Jeremy Irons og Marion Cotillard) kobler Cal til Animus, en virtuell virkelighetsmaskin som vekker genetiske minner i hans DNA, slik at de kan se hvor Aguilar gjemte eplet. 

Og om du synes at denne lille sammenfatningen virker direkte lattervekkende, kan du trygt anta at Assassin's Creed ikke er en film for deg. 

Filmen er basert på en suksessfull spillserie som jeg ikke har testet. 
Spillfans som reagerer på det, må skuffes. 
En film skal kunne fungere uten forutgående kjennskap. 
Det gjør ikke Assassin's Creed. 

Den introduserer oss for et potensielt interessant univers basert på spansk middelalderhistorie, men har ingen figurer å føle for, hverken i positiv eller negativ retning. 
Selv en dyktig og dreven skuespiller som Michael Fassbender makter ikke å gjøre noe som helst av interesse med hovedrollen. 

Cal er en todimensjonal figur uten noen andre evner og kvaliteter enn aggresjon, noe filmen gjør et uinteressant poeng av. 

Mangelfull dramaturgi 

Denne filmen har et overraskende solid ensemble av skuespillere foran kamera. 
I tillegg til Fassbender, Cotillard og Irons er også Brendan Gleeson og Charlotte Rampling med i mindre roller. 

Felles for dem alle er at de må ytre stivbeint dialog som virker direkte dum og pregløs, uansett hvilke kvaliteter skuespillerne måtte ha. 

– 
Vi må gjøre ære på fremtiden, ikke oss selv, sier Rampling pompøst, mens hun ganske sikkert ser for seg hvordan hennes renommé i fremtiden tilsmusses av denne rollen. 

Jeremy Irons fortjener også mye bedre materiale å jobbe med, men kommer stort sett fra det med æren i behold. 
Cotillard får ikke gjør stort annet enn å stå stille og se pen ut, samtidig som hun ytrer lite overbevisende kommandoer til Cal og labfrakk-folkene som styrer Animus-maskinen han er koblet til. 

Assassin's Creed har store mengder vold, men av den blodfattige sorten. 
All slåssing er nøye koreografert, men så lynkjapt redigert at man ikke rekker registrere hva som egentlig skjer. 
Man får aldri en følelse for styrkeforholdet mellom de involverte og mangelfull dramaturgi før de fleste actionscenene er avløst av den neste. 

Det er én parkour-inspirert jaktscene cirka midtveis i Assassin's Creed som byr på mange spreke stunts med forsering av diverse fasader og hopping fra tak til tak, men da har man allerede sluttet å bry seg om hvordan det går med de som hopper. 

Det er et tegn på at filmen har problemer. 
Assassin's Creed har vært en stormende suksess som dataspill, men ingenting tyder på at bedriften gjentas på kino 
",0
"Manchester by the Sea
Nesten et perfekt drama. 

Manchester by the 
Sea er et praktfullt og lavmælt drama som forsterker inntrykket av Casey Afflecks talent som skuespiller, og Kenneth Lonergans evner som manusforfatter og regissør. 

Denne flotte filmen er dypt menneskelig, troverdig og sannferdig. 
Den forteller en historie som elegant observerer sine figurer på godt og vondt. 

Manchester by the 
Sea er en liten filmperle som tidvis beveger stort. 

Må tilbake til hjembyen 

Lee (Casey Affleck) må tilbake til hjembyen Manchester-by-the-sea på kysten av Massachusetts når broren Joe (Kyle Chandler) dør. 

I testamentet har Joe skrevet at Lee skal være vergen til tenåringssønnen Patrick (Lucas Hedges). 

Lee har imidlertid ingen planer om å bli værende i byen etter noe som skjedde med ham og eks-kona Randi (Michelle Williams) for flere år siden. 
I tilbakeblikk får vi gradvis dannet et bilde av hva som foregikk og hvilke konsekvenser det fikk. 

Manchester by the Sea starter med en idyllisk scene fra en fiskebåt før en brå overgang til Lees grå tilværelse som vaktmester i Boston gir en sterk indikasjon på at noe har skjedd i mellomtiden. 

Kenneth Lonergans manus legger et lokk på akkurat hva, noe som pirrer nysgjerrigheten. 
Behersket spill gir figurene flere lag som gradvis skrelles av. 
Møtet med slekt og venner i hjembyen byr på stille dramatikk, med noen eksplosive unntak. 

Historien har en utvikling som formidles med stor realisme og troverdighet. 
Lonergans regi er rolig og avmålt, der situasjoner får god tid til å utspille seg, og figurene rekker å feste seg skikkelig. 

God hovedrolle av Casey Affleck 

Casey Affleck spiller stort i hovedrollen. 
Lee er en tragisk figur som sliter med å takle relasjoner. 
Det gjør inntrykk å se hvordan han stadig trekker seg unna, spesielt når man begynner å ane hvorfor. 
Kontrasten mellom fortids-Lee og nåtids-Lee er påtagelig. 

Samspillet med unge Lucas Hedges som nevøen Patrick er også et høydepunkt. 
Flere scener er like morsomme som de er underfundige. 
Patrick fremstår som en ungdom i startgropa, entusiastisk og engasjert, men filmen sliter litt med å gi ham en troverdig sorgprosess. 
Han synes å være mest opptatt av å sjonglere sine to kjærester, selv rett etter at faren er død. 

Michelle Williams har ikke mange scener i filmen, men hver gang hun er med, formidler hun store følelser med små og geniale grep som vitner om hennes enorme kapasitet som skuespiller. 

Manchester by the 
Sea har flere fellestrekk med Kenneth Lonergans debutfilm You Can Count On Me fra 2000, som også hadde en tematikk rundt tynnslitte familiebånd, en ambivalent hjemkomst og det å være en motvillig farsfigur. 

Manchester by the 
Sea er nesten et perfekt drama. 
Kun noen logistiske problemer rundt et dramatisk høydepunkt trekker ned, samt at Lucas Hedges har noen små problemer med å takle de mest emosjonelle scenene på en tilstrekkelig troverdig måte. 

Det hindrer likevel ikke Manchester by the Sea fra å være et velspilt og solid regissert drama av imponerende høy kvalitet 
",1
"Collateral Beauty
Ikke spesielt vellykket. 

Collateral Beauty signaliserer tidlig hva den skal handle om i klartekst, nemlig tid, død og kjærlighet. 
Et knippe figurer skal i større eller mindre grad blir tvunget til å ta oppgjør med sine liv. 
Og filmen vil gjerne at du skal hylgrine mens de gjør det. 

Det virker dessverre ikke helt overbevisende. 
Regissør David Frankel og manusforfatter Alan Loeb gjør det altfor åpenlyst hvordan de spiller manipulerende på følelsesregisteret med tåredryppende triks. 

Men hvor kritisk skal man være? 
Collateral Beauty forsøker å være en sympatisk film om viktige ting her i livet, og selv om den ikke er spesielt vellykket, har den i det minste noen overraskelser på lur. 

En skygge av seg selv 

Reklamemannen Howard (Will Smith) er en skygge av seg selv etter datterens død, noe som setter selskapet hans i fare. 
Kollegene Whit (Edward Norton), Claire (Kate Winslet) og Simon (Michael Peña) bestemmer seg for å gjøre noe for å redde firmaet. 

De finner ut at Howard har skrevet bitende brev til Tiden, Døden og Kjærligheten som en slags terapi, og hyrer skuespillere (Helen Mirren, Keira Knightley og Jacob Lattimore) til å personifisere de tre konseptene. 

Planen er å filme Howard mens han snakker med dem i New Yorks gater, for senere å fjerne skuespillerne digitalt, for å få bevist for selskapets styre at han er utilregnelig. 

Problemet med historien er ikke bare at kollegaene går til dette vanvittige og håpløst tungvinte skrittet, men at Howard faktisk er tilbøyelig til å gå på limpinnen. 
Det går på bekostning av figurenes troverdighet og integritet. 

Hvordan det føles å miste et barn vet bare de som har opplevd det. 
At det er en potensielt ødeleggende livserfaring, virker forståelig, men at Howard er i så skrøpelig forfatning at noen klumsete tilnærminger fra personer som påstår de er Tiden, Døden og Kjærligheten skulle virke sannsynlig, virker direkte usannsynlig, i hvert fall i denne filmens univers. 

Kanskje hadde vi kjøpt det i en 1950-talls film i sort/hvitt med James Stewart, men ikke i moderne omgivelser med Will Smith. 

En blanding av svada og klisjeer 

Det er jo ikke slik at Will Smith, Edward Norton, Kate Winslet, Michael Pena, Helen Mirren og Keira Knightley har sluttet å være gode skuespillere. 

De ser ut til å gjøre det beste ut av det de har å jobbe med, og makter å skape noen fine replikkvekslinger, selv om dialogen stort sett er en blanding av svada og klisjeer som kanskje ser pent ut som tekst, men kan fort bli litt kunstig når den snakkes. 
Se bare på scenen der filmens tittel etableres. 

Det er heller ikke til filmens fordel at både Smith, Norton, Peña og Winslets figurer skal ha sin del av kaka. 
Whits farskap, Simons sykdom og Claires barnløshet blir stemoderlig behandlet, og burde enten bli kraftig utvidet, eller fjernet helt. 
Slik filmen er nå, er deres problematikk ganske likegyldig satt opp mot Will Smiths historie. 

Collateral Beauty vil så gjerne være et emosjonelt høydepunkt. 
Kanskje hadde filmskaperne sett for seg at dette var Oscar-materiale. 

Dessverre er ideen for merkelig, manuset for ujevnt og utførelsen for blass til at tårekanalene lar seg åpne. 
Når selv klumpen i halsen er fraværende idet oppbyggingen når sitt klimaks, er det tegn på at Collateral Beauty feiler. 

Tittelen oversettes for øvrig med ""utilsiktet skjønnhet"", men alt det vakre som kommer ut av denne filmen er i høyeste grad tilsiktet, planlagt og kalkulert. 
Kanskje er det nettopp derfor det ikke gjør så stort inntrykk 
",0
"Lion
Velregissert drama fra virkeligheten. 

Filmer med merkelappen ""basert på virkelige hendelser"" kan av og til pushe grensene for hva som er troverdig. 
Lion gjør også det, men holder seg akkurat innenfor. 

Dette er et velregissert drama med en strålende Dev Patel i hovedrollen og en fortryllende Sunny Pawar som barneversjonen av ham. 

Forteksten avslører at Lion er basert på boka A Long Way Home av Saroo Brierley. 
Når hovedpersonen også heter Saroo, forstår man sånn cirka hvordan det hele skal ende. 

Klimakset kunne ha blitt skildret mer nyansert, men veien dit er et indisk-australsk eventyr som berører uten å sukres unødig. 

Vil finne hjemstedet 

Fem år gamle Saroo (Sunny Pawar) forviller seg om bord på et tomt tog som tar ham langt bort fra moren Kamla (Priyanka Bose) og broren Guddu (Abhishek Bharate). 

Han ender opp med å bli adoptert av det australske ekteparet Sue (Nicole Kidman) og John (David Wenham). 

Over 20 år senere blir den voksne Saroo (Dev Patel) besatt av å finne hjemstedet sitt ved hjelp av det nye dataprogrammet Google Earth, men India er et stort land og han har få spor. 

Letingen tærer på forholdet med kjæresten Lucy (Rooney Mara). 

Reklameapparatet rundt Lion er ivrig etter å sammenligne den med Slumdog Millionaire, og det er lett å forstå hvorfor. 
Begge handler om et gatebarn i India, hvordan han klarer seg i voksen alder og har Dev Patel i hovedrollen. 

Lion er ingen match for Slumdogs energi og fortellerglede, men har noen av de samme stemningene og skildringene. 
Det er igjen forstemmende å se hvor utsatte gatebarn tydeligvis er i India, der filmen får det til å se ut som om de er fritt vilt for et stort antall pedofile. 

Også adopsjonsapparatet som suger Saroo til seg er drevet av profitt. 
Kontrasten til det nye livet i Australia er enorm, men denne historien gir likevel ikke noe glansbilde av Saroos reise fra fattigdom til velstand. 

Lion virker ærlig rundt hvilke utfordringer denne familiens adopsjon fører med seg, spesielt når de adopterer en gutt til som åpenbart har mye ballast. 
Som Saroo selv sier i filmen, adopterer man ikke bare barnet, men også dets fortid. 

Har identitetsproblemer 

Lion har to hoveddeler. 
I den første følger vi den unge Saroos reise, der lille Sunny Pawar sjarmerer stort, samtidig som han formidler troverdige emosjoner som glede, sorg og frykt. 

Samholdet med broren Guddu (Abhishek Bharate) skildres nært og kjært, men kanskje litt for naivt og sødmefylt. 
Miljøskildringen er fargerik og myldrende, der storbyproblematikken er skrikende. 

I den andre delen er Dev Patel bunnsolid som adoptivsønn med identitetsproblemer. 
Han føler seg australsk, men har et gryende ønske om å oppsøke sin opprinnelige familie. 

Regissør Garth Davis (som hadde regien på fire episoder av Top of the Lake) forsøker å binde sammen disse to delene med bruk av litt for mange flashbacks, som om han ikke stoler helt på at publikum virkelig husker det som skjedde for en time siden. 

Avslutningen gir en god forløsning av den sterke oppbyggingen, men her kunne regissør Davis med fordel brukt et mer poetisk filmspråk, i stedet for en ganske direkte fortellerteknikk. 

Denne filmen er likevel dømt til å trekke noen tårer ut av lettrørte kinogjengere. 
Historien er ganske utrolig, og fortelles med respekt for de involverte, uten å legge skjul på problematikken rundt Saroos imponerende reise. 

Hvorfor filmen heter Lion får man også svar på helt til slutt, og forklaringen virker som en akkurat passende avslutning 
",1
"Det fremmede
Trekantdrama med ekle virkemidler. 

Det mexicanske stortalentet Amat Escalante imponerte med de tøffe og stramme filmene Los Bastardos og Heli. 
Hans nye, Det fremmede, er det vanskeligere å mene noe bastant om. 

Dette er et trekantdrama med mystiske undertoner og elementer med drag av horror og science fiction. 
Historien tar noen bisarre og uutgrunnelige retninger. 

Man forstår ikke nødvendigvis hva det egentlig er som foregår, men man blir pirret og nysgjerrig på hva Escalante egentlig vil med dette, og hvorfor han har valgt noen ganske så ekle, men besnærende virkemidler til å fortelle historien. 

Mystisk skapning i skogen 

Filmen åpner med Verónica (Simone Bucio) i en seksuell handling med noe som åpenbart ikke er menneskelig. 
Etterpå ser vi at hun er skadet og oppsøker legen Fabián (Eden Villavicencio). 

Gjennom ham blir hun kjent med søsteren Alejandra (Ruth Ramos). 
Det viser seg at Alejandras ektemann Ángel (Jesús Meza) har et forhold til legesvogeren Fabián. 

Verónica introduserer noen av dem for en mystisk skapning i en hytte i skogen som er i stand til å gi ekstrem nytelse, men som også kan gjøre stor skade. 

Det fremmede består altså av et slags trekantdrama, samt et horror/sci-fi-lignende element som trolig bare ville ha fungert middels godt hver for seg. 
Relasjonsproblematikken skiller seg ut fordi den omhandler svogere i et homofilt forhold i et mannsdominert machosamfunn, men mangler pasjon og store følelser. 

Det horror/sci-fi-erotiske aspektet gir noen slående og uvanlige bilder, men de ulike delene henger ikke sammen på en måte som er umiddelbart åpenbar. 
Tolkningen blir svært fri. 

Handler dette om motsetningene mellom fysisk nytelse og psykisk helse? 
Er vesenet et symbol på hva man risikerer ved følge sine drifter? 
Eller er filmen en kommentar til det mexicanske samfunnets holdninger til sex og synd? 

Kaldt og sterilt persongalleri 

Tematikken kan virke svært Lars von Triersk, tenk Antichrist, og er også filmet av Manuel Alberto Claro, samme mann som fotograferte von Triers Melancholia og Nymphomaniac. 

Skuespillerne i Det fremmede får også kjørt seg. 
Før det første kvarteret er omme har alle vært i aksjon nakne, både med vesenet, seg selv eller hverandre. 
Det signaliseres at dette er seksuelle vesener som lar seg styre av driftene. 

Spesielt Ruth Ramos og Simone Bucio gjør interessante tolkninger. 
Det blir likevel noe kaldt og sterilt over dette persongalleriet. 
Man får ikke knyttet emosjonelle bånd til dem, noe man kan mistenke Escalante for ikke å være så interessert i. 

Det fremmede er en utfordrende film å mene noe bastant om. 
Trolig trengs det flere påsyn for å få en formening om Amat Escalantes intensjoner. 
Det virker som en kommentar til det mexicanske samfunnets holdninger til sex, vold og kjønnsroller og hvilken risiko man tar når man tøyer normene. 

Uansett hva man måtte få ut av historien som fortelles, er det liten tvil om at man vil huske noen av filmens visuelle inntrykk. 
Selv om de ulike elementene i Det fremmede tilsynelatende ikke smelter sammen til en enhet, er det fremdeles åpenbart at Amat Escalante er en uredd og eksperimentell regissør som bør følges nøye med videre. 

Det er for øvrig hyggelig å konstatere at Maria Ekerhovd i det norske selskapet Mer Film har vært med på produksjonsfronten med støtte fra Sørfond, og at Guro Moe og Lasse Marhaug har laget filmmusikken sammen med regissørens bror, Martín Escalante 
",1
"Bright Lights:Starring Carrie Fisher and Debbie Reynolds 

En rørende og usminket avskjed med to høyt elskede Hollywood-stjerner. 

Bright Lights: 
Starring Carrie Fisher and Debbie Reynolds er en overraskende åpen og nær dokumentar om Carrie Fisher, Debbie Reynolds og deres forhold som mor og datter. 

Filmen vil både glede og trykke på tårekanalen til de som elsker Star Wars og gamle Hollywood – dette er to kvinner som til sammen har vært med på flere av filmbyens høydepunkt, samt et par saftige sladrepressebegivenheter. 

Selv om filmen ble fullført tidlig i 2016, blir min opplevelse av dokumentaren selvsagt preget av at begge hovedpersonene gikk bort nå i romjulen. 

Det gir filmen et ekstra punktum, og setter alt i et lys av savn. 
Men det tar ikke livskraften og humøret ut av en film som er omtrent like sjarmerende rotete og kontrastfylt som de to damene selv var. 

Sår, ærlig og morsom 

Regissørene Alexis Bloom og Fisher Stevens har hatt enormt god tilgang på de to stjernene. 
Hovedopptakene i filmen er gjort i 2014 og 2015. 
En periode hvor Debbie Reynolds avsluttet sin aktive karriere på scenen, og Carrie Fisher var i gang med innspillingen av Star Wars: The Force Awakens. 

Vi har virkelig fått sneket oss inn kjøkkendøren her. 
En røykende og coladrikkende Carrie Fisher er aldeles åpen om egen bipolare lidelse (som hun kaller Roy og Pam), hun spøker om vektkravene fra Lucasfilm og sin mors alderdom, og hun tar oss med på stadige besøk til Debbie, sin venninne, som bor bare en stor hage unna. 

Dette er to meget veltalende og morsomme kvinner, som er både elegante og innsiktsfulle i sine kommentarer, så her er det rett og slett en fryd å få være flue på veggen. 

I always come to her.Carrie Fisher om sin mor og venninne 

Dokumentaren er også en biografisk reise gjennom livet til de to. 
Her er filmen tradisjonell i stilen. 
Fortiden forklares gjennom intervju som forankres i arkivklipp og beskrivende filmscener. 
Tilfanget av filmer, deres liv i offentligheten, private hjemmevideoer og den hverdagslige tilgangen til de to, gjør at vi virkelig lever med i historien. 

Det er flere rørende øyeblikk underveis. 
Jeg fikk gåsehud da en 15 år gammel Carrie synger Bridge Over Troubled Water på ett av sin mors show. 
Og det er en reise med klump i halsen å se alle de fantastiske filmscenene Debbie Reynolds har gjort i sin karriere, satt opp mot hennes alderdoms ubarmhjertige begrensninger. 

Carrie Fishers forhold til Star Wars og prinsesse Leia dukker opp flere ganger i filmen, og er ofte krydret med Fishers lune satire. 
På autografsignering får vi se både den respekten hun har for fansen, men også hvor krevende det er å skulle bety så mye for så mange for en rolle hun gjorde for 40 år siden. 

Et kledelig uperfekt portrett 

Bright Lights: 
Starring Carrie Fisher and Debbie Reynolds er en film som ikke styrer unna problemer, og ikke skrur av kameraet når det blir vanskelig. 

Tempoet og grundigheten varierer, og stilen er litt overalt, men i likhet med de to personene den handler om, så er filmen hele tiden humørfylt, inkluderende og ærlig. 

Debbie Reynolds holder stort sett fasaden oppe så lenge hun ser et kamera i nærheten, men her filmes det så lenge og så mye at vi i enkelte scener opplever en sjelden intimitet med den aldrende stjernen. 

Sønnen Todd Fisher holder også oppe en ærlig, men regissert stil i det han ønsker å vise fram. 
Men gjennom å kombinere historiene fra hele familien, så lykkes filmskaperne Alexis Bloom og Fisher Stevens i å skape et helhetlig og usminket inntrykk av familiens historie og liv. 

Dette er en film som gir stor glede for både fans og filminteresserte. 
Dokumentaren er veldig rik på menneskelighet, den er full av kuriosa og innsikt fra stjernehimmelen og den lar Carrie Fishers imponerende åpenhet rundt bipolar lidelse inspirere og hjelpe nye mennesker selv etter at lysene er slukket. 

Bright Lights: 
Starring Carrie Fisher and Debbie Reynolds har premiere på HBO Nordic søndag 8. januar. 
",1
"En gatekatt ved navn Bob
Feelgood for katteelskere. 

En gatekatt ved navn Bob er lun feelgoodunderholdning for filmglade katteelskere. 

Dette er filmversjonen av den selvbiografiske boka med samme navn. 
En historie basert på James Bowens liv som rusmisbruker på gata i London, og hvordan han kom seg inn fra kulda og ut av heroinavhengighet med hjelp fra gatekatten Bob. 

Dette er en historie full av håp og rufsete britisk sjarm. 
Katten Bob, som spiller seg selv (med litt stunthjelp), er en katt med karisma og kamerateft nok til å fungere utmerket som kinoselskap. 
Og Luke Treadaway, som spiller James, er lett å like som kjempende rusmisbruker med et hjerte av gull. 

Som ""mot alle odds""-historie treffer filmen tonen, men som realistisk drama basert på virkeligheten er filmen en lettvekter som skyr temaets alvor. 

Alt fra abstinenser til ubehagelige gatetyper er dratt over i kategorien ""familievennlig"", og Bowens eneste dårlige egenskaper er hans avhengighet og det at han bryr seg for mye. 

Et velspilt vennskap 

Det er et sørgelig liv vi presenteres for i starten av filmen. 
Gjennom noen tydelige situasjoner fortelles vi at livet på gata er et utakknemlig liv, og at den gitarspillende heroinisten James Bowen er farlig nær enden på visa. 

Men håpet tennes da en idealistisk hjelpearbeider (Joanne Froggatt) skaffer han metadonbehandling og en leilighet. 
Og da en skadet og meget tillitsfull gatekatt dukker opp, får James ny mening i tilværelsen. 

Det er samspillet mellom James og Bob som er filmens store styrke og attraksjon. 
Det er et hjertevarmt og velspilt vennskap. 
Duoen klarer å bygge et oppriktig forhold foran kamera, som gjør at vi kan tro på James sin motivasjon. 
Han må fikse seg selv sånn at han er i stand til å ta vare på Bob. 

Har ikke tid til tomheten 

En gatekatt ved navn Bob er en familiefilm som handler om flere tema som ikke passer så lett inn i en friksjonsfri underholdningsmal. 

Og det lider filmen av. 
Den tar seg ikke tid til den tomheten, brutaliteten og sårheten som historien antyder og i stor grad bygger på, og mister derfor troverdigheten og nerven som kunne gjort dette til noe mer enn en ""buddy""-film om en katt og en mann. 

Regissør Roger Spottiswoode, som tidligere har levert populær dyre-""buddy"" med Turner & Hooch (1989), viser heller ikke spesielt godt håndlag med det mellommenneskelige kjærlighetsdramaet. 
Uten å avsløre for mye, er det lagt inn en romantisk tråd, men den historien tar noen snarveier som snyter oss for både dramatikk og spenning. 

Dette er ikke en film for dem som er allergisk mot markedstilpassede historieforenklinger og melking av det sukkersøte. 
Men hvis du tåler den kombinasjonen, og liker dyrehelter, slentrende visepop og sterke vennskap, er dette en sjarmerende historie om hvor viktig og stor kjærligheten til dyr kan være 
",1
"Marcus & Martinus – Sammen om drømmen
Sjarmerende portrett av Norges største tenåringsidoler. 

Jeg må innrømme at jeg i utgangspunktet var litt skeptisk da jeg hørte at det skulle komme en film om popduoen Marcus of Martinus. 
Hvor mye er det egentlig å fortelle om livet til to brødre på snaue femten år? 

Ikke så veldig mye, er vel egentlig svaret på det, men historien om tvillingbrødrene som ble popstjerner er likevel relativt engasjerende kost. 

Og selv om vi aldri dykker spesielt dypt ned i materien i Marcus & Martinus – Sammen om drømmen, er dette likevel et sjarmerende portrett av to vanlige gutter som lever et ekstraordinært liv. 

Søt, sjarmerende – men platt 

Helt siden Martinus kom til verden 15 minutter etter Marcus, har de to brødrene vært sammen. 
I løpet av livet har de bare vært fra hverandre én dag, blir vi fortalt i filmen. 
Derfor handler Sammen om drømmen like mye om det å være brødre, som det å være popstjerner. 

Filmens dramaturgiske oppbygning er en klisjé. 
Den begynner med gamle hjemmevideoer av to små barn som danser og ler når de hører musikk, og ender opp på en gigantisk scene foran tusenvis av elleville fans. 

Marcus & Martinus – Sammen om drømmen tar oss med andre ord raskt gjennom tvillingenes karriere så langt. 
Fra de ble “oppdaget” på hotellshow på ferie i Thailand, til innspillingen av sitt første album, og til å selge ut Oslo Spektrum. 
Vi får bilder av gutta som sitter og gjør lekser mens faren og manageren er i møte med plateselskapet, og vi får bli med hjem til Trofors der gutta har hatt en idyllisk barndom. 

Fortellingen er søt og sjarmerende og også ganske rørende, selv for undertegnede som ikke har noe nært forhold til musikken. 
Men vi kommer bare tidvis under huden på de to tenåringsidolene, og dermed oppleves filmen som ganske platt. 

Kommer aldri virkelig nær 

Regissør Daniel Fahre (som med dette gjør sin regidebut i langfilmformatet) tegner stort sett et glansbilde av livet som idol. 

Selv om det er noen småkrangler her og der, og et par episoder hvor gutta er lei og slitne, og ikke klarer å gi alt på konserter, så er det for det meste et rosenrødt eventyr som fortelles. 

Fahre bruker veien mot Spektrum som rammefortelling for å skape spenning i filmen, men legger regihånden så tungt på verket at store deler av filmen føles iscenesatt. 
Filmen har flere scener der det virker som de voksne har fått regi, som for eksempel under den første befaringen i Spektrum, når manager Jon holder en liten tale om at ""nå må vi virkelig krysse fingrene for at det blir utsolgt, dere"". 

Sammen om drømmen er på sitt beste når vi i stedet får være flue på veggen og det er tydelig at situasjonene som utspiller seg er ekte. 

Som når stolt far Kjell Erik står med blanke øyne i vingene og ser på mens sønnene opptrer foran 100.000 publikummere på VG-lista, eller når han må be dem om å ta seg sammen etter en mindre vellykket konsert fordi gutta ikke ga alt. 

Det er i de situasjonene at vi får et lite glimt av hvem Marcus og Martinus virkelig er, at vi får se at selv om de er tvillinger, så er de to individer som faktisk er ganske ulike og som kanskje vil forskjellige ting. 
Men Daniel Fahre holder seg hele tiden på overflaten og gir oss bare et gløtt av denne virkeligheten. 

Vinner på sjarmen 

Å kalle Marcus & Martinus – Sammen om drømmen for en dokumentar blir litt feil, filmen fremstår mer som en blank og fin reklameplakat for den unge duoen. 

Men hva filmen mangler i dybde og nyansert refleksjon over det å vokse opp som et popidol, tar Marcus og Martinus igjen på sjarm. 
Når de to gutta får være seg selv og herjer på lerettet koser jeg meg med filmen. 

Jeg liker Marcus og Martinus bedre nå enn før jeg så filmen, jeg heier litt mer på popduoen fra Trofors, og jeg er ganske sikker på at jeg kommer til å ha “Elektrisk” på hjernen i minst en uke fremover, så sånn sett har vel filmen gjort jobben sin. 

Og skulle det være noen tvil – hvis du er tenåring som tegner M og M i panna på konsert og gråter av glede når gutta kommer på scenen – ja, da kommer du til å elske denne filmen. 
",1
"Julieta
Umiskjennelig Almodóvarsk drama. 

Pedro Almodóvars Julieta er umiskjennelig Almodóvarsk. 
Det handler nok en gang om sterke kvinneskikkelser i et emosjonelt kaos, med kjærlighet, sorg, anger og forsoning som gjennomgående tema. 

Filmen berører ikke i like stor grad som man kunne ønske. 
Historien virker konstruert, som den også er, men på en måte som gjør dramatikken litt såpete. 
Julieta spilles imidlertid godt av Adriana Ugarte som ung og Emma Suárez som middelaldrende. 

Filmen er pen og innbydende, men også tidvis teatralsk og skjematisk. 
Julieta er god nok til å være verdt et kinobesøk for Almodóvar-elskere, selv om den ikke er blant hans beste. 

Graver i egne minner 

Julieta (Emma Suárez) avlyser en nært forestående flytting til Portugal og bestemmer seg for å bli i Madrid for å nøste opp sin egen fortid. 

Det viser seg at hun ikke har hatt kontakt med datteren på mange år. 
Julieta begynner å grave i egne minner for å bearbeide det som skjedde. 

Tilbakeblikk viser hvordan den unge Julieta (Adriana Ugarte) møter Xoan (Daniel Grao), får datteren Antía og hvordan familielykken ødelegges. 

Almodóvar har alltid vært flink til å skildre mellommenneskelige relasjoner. 
Også i denne filmen er det tydelig hva figurene føler for hverandre. 

Lidenskapen mellom den unge Julieta og Xoan er like åpenbar som det mer blasse og fornuftsbaserte forholdet som den middelaldrende Julieta har til forfatteren Lorenzo (Darío Grandinetti). 

Føleriet blir likevel litt påtatt, der dialogen formidles litt svulmende og kunstig. 
Spansk er et fyrrig og fargerikt språk, og kanskje er det derfor Almodóvar så vidt kommer unna med setninger som hadde virket veldig corny fremført på norsk. 

Oppnår ikke den store temperaturen 

De to versjonene av hovedpersonen treffer godt. 
Mens Adriana Ugarte spiller Julieta fra et ungdommelig og positivt utgangspunkt, spiller Emma Suárez samme figur med en aldrende kvinnes sorgtunge uttrykk. 

Kontrasten mellom dem er stor, samtidig som de har sammenfallende personlighetstrekk. 
Overgangen mellom dem i historielinjen løses enkelt og elegant midtveis i en scene, som er høydepunktet rent fortellerteknisk. 

Heldigvis har Pedro Almodóvar også funnet en rolle for Rossy de Palma, skuespilleren med det karakteristiske utseendet som han har brukt i sju av sine filmer (inkludert denne). 
Her spiller hun en fiendtlig innstilt hushjelp som etter hvert får en viss betydning for det som skal utspille seg. 

Julieta er et flammende, spansk drama som likevel ikke oppnår den store temperaturen. 

Kanskje er dette litt for mye ""business as usual"" fra Pedro Almodóvar, men det skal ikke benektes at han fremdeles er i stand til å skildre interessante kvinneskikkelser, og underholde sitt publikum med store doser av hjerte og smerte. 

Julieta har dessuten en delikat avslutning som på en måte raner publikum for den åpenbare forløsningen, men stiller seg mer åpen for tolkning. 
Der viser Almodóvar sin teft som filmskaper 
",1
"Split
Tam thriller fra M. Night Shyamalan. 

Det er en forholdsvis rett frem thriller M. Night Shyamalan serverer i Split. 

Dette er ikke en av regissørens karakteristiske ""lurte dere""-filmer. 
Men Shyamalan vender tilbake til kjent tematikk i en film som søker å utforske samspillet mellom menneskesinnet og menneskekroppen – og hva som kan skjule seg av potensial i topplokket vårt. 

Med tålmodighet, en skrekkskitten estetikk og en potensielt interessant skurkerolle, maler Shyamalan ut en seig kidnappingshistorie hvor han prøver å skape spenning ved og dissekere skurkens mentale tilstander. 

Dessverre blir det hele en ganske forutsigbar og tam affære, hvor ingen av kidnapperens 24 identiteter klarer å gripe meg i kinomørket. 

Vil utforske sinnets krefter 

Anslaget i Split er både sterkt og mulig å leve seg inn i. 
Tre unge kvinner blir bortført fra en av hverdagens trygge situasjoner, og låst inne på et lite rom. 

Derfra og ut synker spenningen. 

Kidnapperen Kevin (James McAvoy) er en særdeles kompleks person som lider av dissosiativ identitetsforstyrrelse. 
Noen av hans 24 personlighetstilstander er sympatiske og opptatt av harmoni, andre er destruktive og på søken etter en unik mental utvikling som krever helt spesiell hjelp fra unge kvinner. 

Et sentralt spørsmål i filmens mytologi, er hvor mye av kroppen som kan styres av menneskesinnet. 

Her trekkes det på en del interessant tankegods, som plasserer seg sted mellom trekk ved dissosiativ identitetsforstyrrelse og superskurkmytologi, og som kunne fungert godt i en psykologisk thriller, men Shyamalan klarer ikke å samle og utvikle dette til en potent pakke. 

24 personligheter, to tragiske bakgrunnshistorier og en kompleks lidelse blir altfor mye å bite over for en filmskaper som er mest opptatt av smykke seg med vitenskapelig pondus mens han prøver å sjangerskremme sitt publikum med billige triks. 

Tam som psykologisk thriller 

Det blir mange gode tilløp, men lite driv og spenning i Split. 

To av ofrene får aldri være noe mer enn sjangertypiske kidnappingsoffer. 
Den tredje jenta bygges innledningsvis uhyggelig godt opp som hardhudet og handlekraftig gjennom fengslende tilbakeblikk til hennes formative barndom, men filmskaperen evner ikke å høste denne karakterbyggingen i filmens siste akt. 

Shyamalan forsøker også å komponere en særdeles kompleks kidnapper. 
En skurk som krever både en veldig god rolleprestasjon, og en meget gjennomtenkt og kløktig oppbygging for å fungere. 

Dessverre blir det bare halvveis. 
James McAvoy (X-Men: 
First Class) er en dyktig skuespiller, men han klarer ikke å bringe de ulike personene til live på en måte som fenger eller fungerer. 
Han er best som de mest brutale versjonene, og aldeles irriterende i andre – spesielt ille er han som 9-åringen Hedwig. 
Her blir det ufrivillig komisk til tider. 

Dynamikken og det praktiske mellom personlighetene blir forklart med ord, men de blir aldri spilt ut på en måte som gjør at vi lever oss inn i Kevins mentale verden. 
Bakgrunnen for den unge mannens lidelser blir heller aldri noe mer enn en ganske standard forklaringsmodell med glimt av en slem mor. 

Det gjør at filmen holder seg tam og forutsigbar hele veien ut. 
Spenningen ligger i samspillet mellom ofrene og kidnapper, og hvordan de kan påvirke hverandre i en meget intens situasjon, men der skjer det lite som hverken skremmer, griper eller utforsker. 

Split fungerer likevel som en helt enkel kidnappingsthriller for dem som elsker sjangeren. 
Og helt på slutten kommer en gave som nok vil glede mange som digger M. Night Shyamalan. 
",0
"Disippelen
Et velrettet spark mot religiøs fanatisme. 

Den russiske filmen Disippelen er et velrettet spark mot religiøs fanatisme. 
Dette er også en vital regibragd av Kirill Serebrennikov, som tilfører historien like høy energi som hovedpersonen bruker på sin tro. 

Historien er basert på et teaterstykke (Martyr av den tyske dramatikeren Marius von Mayenburg), men virtuos kamerabruk fjerner ethvert inntrykk av at dette er filmet teater. 

Disippelen preges av godt skuespill, en stram historie og en regi som gir filmen en kruttsterke nerve. 

Opphengt i Bibelen 

Veniamin Yuzhin (Pyotr Skvortsov) lager bråk på skolen om ting han føler går imot hans personlige tro. 
Den unge gutten har nemlig blitt svært opphengt i Bibelen, som han tolker bokstavelig, til stor frustrasjon for både skolen og moren Inga (Yuliya Aug). 

En av lærerne, Elena (Viktoriya Iskova) bestemmer seg for å gjøre et forsøk på å imøtekomme Veniamins argumentasjon, samtidig som han innleder et vennskap med den lett påvirkelige Grigoriy (Aleksandr Gorchilin). 

Allerede i den første scenen settes lista, der én lang tagning viser Serebrennikovs ambisjoner. 
Timingen er veldig god, kameraføringen elegant og skuespillet sitter som støpt. 

Også senere i filmen formidles scener i lange sekvenser der kameraet danser rundt figurene. 
Vladislav Opelyants heter mannen som har festet dette til film, og gjør at Disippelen fortelles med høy kunstnerisk kvalitet. 

Spesielt overgangen mellom to scener i et klasserom gjøres glidende, umerkelig og jublende lekkert. 

Fortreffelig filmspråk 

Innholdet i historien engasjerer og forarger. 
Det er forstemmende å se hvordan Veniamin er irrasjonelt opphengt i bibelske tekster. 
Han lar dem ikke bare styre sin egen tilværelse, men han påtvinger sin tro på alle rundt seg. 

Like forargende er det å se hvordan både rektor og noen av lærerne på skolen ser ut til å la seg styre av ham, kanskje av frykt for konsekvensene av å motsi selve Bibelen. 

Filmen reiser spørsmål om hvilken rolle religion spiller i et moderne samfunn, og hvilken påvirkning den kan ha for personer som på ulike måter er i utsatte posisjoner. 

Disippelen ville kanskje vært enda mer aktuell om den handlet om fanatisk praktisering av en viss annen religion, men da hadde det blitt farlig å vise den på kino. 

Denne filmen viser uansett med all tydelighet hvilke farer som er forbundet med religiøs fanatisme, og den gjør det med Kirill Serebrennikovs fortreffelige filmspråk, med den virtuose kamerabruken som et høydepunkt. 

Disippelen er en sterk kinoopplevelse, og det er nettopp på kino den bør oppleves 
",1
"Live by Night
En greit underholdende gangsterfilm. 

Jeg er glad i gangsterfilmer, og som sjangerfilm er Live by Night både lekker og underholdende. 

Historien er basert på en bok av Boston-ekspert Dennis Lehane (The Drop, Mystic River, Shutter Island), og Ben Affleck er regissør, manusforfatter og hovedrolleinnehaver når vi tas med tilbake til 1920-tallets Boston. 
Her er forbudstid og mafiarivalisering kulissene for en historie full av kuleregn, hevn, moralske kvaler og dødelig kjærlighet. 

Her gjør skuespilleren Ben Affleck en god innsats, men som regissør og manusforfatter får han det ikke helt til å svinge. 

Live by Night sikter mot den episke mafiafortellingen, men er ikke en film som plasserer seg i sjangerens eliteserie. 
Den treffer godt med hovedpersonen, men når hverken opp som den store epokeskildringen eller som en film som klarer å utforske gangsterens vesen på spesielt minneverdig vis. 

Hevn og ambisjoner 

Joe Coughlin (Ben Affleck) er en ærlig bankraner i Boston. 
Som politisønn og tidligere soldat er han allergisk mot alt som lukter autoriteter, og som gatesmart ire, er han intelligent nok til å skjønne at han da også må styre unna byens store gangsterfamilier. 

Han holder seg unna allianser til både den irske og den italienske mafiaen, men så skjer det dramatiske ting som trekker han inn i et farlig spill. 

Miljøskildringene og kulissene er akkurat som de skal være for en sjangerfilm fra forbudstiden. 
Bilene vakler på smale dekk når politiet jager, maskingeværene peprer butikkvinduer med malte etternavn og nattklubbene syder av overdådig eleganse. 

Det er i stilen og omgangstonen denne filmen fenger meg mest. 
Og det er i dialogene og hverandres nærvær at en sjarmerende Ben Affleck kommer til sin rett, sammen med solide karakterskuespillere som Brendan Gleeson, Chris Cooper, og en slu Sienna Miller. 

En god historie i litt for store sko 

Ben Affleck har mye på hjertet i Live by Night. 
Det virker som han har veldig lyst til at dette skal være en gangsterfilm som skal kunne nevnes i samme åndedrag som Goodfellas, Scarface og Once Upon A Time in America. 
Men til en slik bragd er hverken historien, stemningen eller karakterdramaet godt nok. 

Filmen vil sette oss inn i flere ulike miljø og ta oss med inn i rammeverket som holdt forbudstidens svarte økonomi på føttene. 
Vi følger spritsporet fra Boston tilbake til cubanske ingredienser. 
Vi blir godt kjent med mafiaens nådeløse metoder. 
Ku Klux 
Klan dukker opp og vi møter sørstatenes religiøse kasinomotstand, korrupte embetsfolk, det forlokkende Hollywood og provoserende klasseskiller – alt spilt opp mot ulike versjoner og visjoner av den amerikanske drømmen. 

En slik historie krever et stort lerret, og stor fortellerkunst, og Ben Affleck klarer ikke helt å finne fortellertempoet og drivet til å holde alle disse trådene interessante hele veien. 
Dette gir filmen en kronisk tidsknapphet som går på bekostning av både fortellerstil og karakterbygging. 
Affleck er blant annet glad i det velbrukte montasjegrepet, og prøver å spare tid ved å la en oppsummerende stemme fortelle, mens vi ser bilder av hvordan mafiaen gjorde det ene og det andre. 

Grunnhistorien er heller ikke godt skikket til å bære all denne vekten. 
Det er en ganske enkel fortelling om en manns kamp mot seg selv og det harde gangsterlivet. 
Joe Coughlin er en velutviklet og hel karakter som er lett å like og leve seg inn i, men det øvrige rollegalleriet får ikke mer å spille på enn de trenger i møte med Joe. 

Det betyr ikke at filmen mangler sine gode sider. 
Live by Night er en velspilt og fengende film. 
Og liker du Ben Affleck, serveres du her en jumboporsjon. 
",1
"Kings Bay
Fin thriller med stivbeinte replikker. 

Politiske thrillere er ikke hverdagskost i norsk film. 
Derfor er regissør og manusforfatter Stig Svendsens Kings Bay et velkomment tilskudd. 
Den spinner en interessant historie som tar utgangspunkt i virkelige hendelser på Svalbard, noe som selvsagt vekker visse assosiasjoner til Orions Belte (1985). 

Også nå handler det om myndighetenes tåkelegging av kampen om råderett i nordområdene. 
Kings Bay er riktignok fiksjon, men det som fortelles virker heller ikke direkte usannsynlig. 
Og når det uventede, men spennende valget av Kari Bremnes i hovedrollen klaffer ganske bra, fremstår Kings Bay som en fin thriller. 

Den skulle nok hatt en noe løsere dialog, sterkere figurskildringer og brattere spenningskurve, men forteller samtidig en interessant historie mot et storpolitisk bakteppe som virker troverdig. 

Vil ikke ha sannheten frem i lyset 

Et mørkt og vinterlig Tromsø er en god arena for spenningen. 
Den som har et forhold til byen, vil kjenne seg godt igjen i flere av filmens scener. 
Ishavskatedralen er aldri langt unna i bakgrunnen. 

Bakteppet er imidlertid Kings Bay-ulykken på Svalbard i 1962, som krevde 21 gruvearbeideres liv og felte Gerhardsen-regjeringen. 

Harrieth Hansen (Kari Bremnes) er Nordlys-journalisten som kommer over noen gamle lydbånd som antyder at gruveeksplosjonen ikke var en ulykke, men et resultat av en bevisst handling. 

Når Harrieth og kollega Oscar Stokstad (André Sørum) begynner å grave i saken, forstår de at visse krefter ikke vil ha sannheten frem i lyset. 

Når Harrieth blir spurt om hun kjenner til Kings Bay-saken, og hun svarer ""ikke i detalj"", er det kanskje ikke veldig overbevisende av en som skal være en godt voksen og garvet journalist, men det gir filmen en unnskyldning til å gi et yngre publikum et overblikk. 

Plottet som konstrueres og den storpolitiske konflikten som tegner seg, er godt og forståelig fortalt. 
Det er kanskje mindre troverdig at det brukes såpass kraftige ressurser på å dysse saken ned over 50 år etter, men man godtar det for underholdningens skyld. 

Her blir det både sniking rundt hushjørner, avlytting, innbrudd og mystiske dødsfall, uten at det blir direkte spionparodisk. 

Litt stiv i replikkene 

Kari Bremnes gjennomfører sin spillefilmdebut med æren i behold, selv om figuren hennes med fordel kunne vært utdypet nærmere. 
Hun introduseres som en sliten veteran som trenger en ny storsak for å komme seg ovenpå, men Harrieths motivasjoner havner raskt i bakgrunnen. 
Bremnes har likevel et spennende ansikt og en personlighet som gir rollen tyngde. 

Det påtvungne samarbeidet med ferske Oscar kunne også fått større armslag. 
Her inviteres det innledningsvis til en konflikt mellom veteranen og nybegynneren som senere kunne ha utviklet seg til et respektfullt vennskap gjennom felles opplevelser, men det legges dessverre aldri opp til noen stor kjemi mellom figurene. 

Kings Bay har også flere gode skuespillere på rollelista. 
Ved siden av de som allerede er nevnt, finner vi også flinke folk som Jørgen Langhelle, Maria Bock, Randolf Walderhaug, Eirik Junge Eliassen, Kristian Figenshow, Erik Hivju, Kim Sørensen og Ketil Høegh i mindre roller. 
Litt pussig er det at ingen av disse krediteres i forteksten. 
Det første navnet som dukker opp er castingansvarlig. 

Replikkvekslinger, meningsytringer og diskusjoner er litt stivbeinte, der historiens hovedtrekk repeteres litt for ofte. 
Det er i blant åpenbart at figurene snakker til publikum, ikke til hverandre, for å forsikre seg om at alle forstår handlingen. 

Et stort problem er det ikke. 
Kings Bay har flere gode kvaliteter, der Kari Bremnes, Tromsø og fin fremdrift er noe av det beste. 

Spenningskurven peker svakt oppover mot et brått og litt skuffende klimaks, men filmen etterlater et inntrykk av å være en gjennomtenkt thriller basert på en historisk hendelse og en stadig aktuell tematikk. 
Derfor er Kings Bay verdt å se 
",1
"The Rules for Everything
Sannsynligvis årets mest originale norske film. 

Multikunstner Kim Hiorthøy gjør sin regidebut med en definitivt annerledes forundringspakke av en spillefilm, skrevet av ham selv og Ilse Ghekiere. 

The Rules for Everything er en rekke av flytende tanker, flyktige assosiasjoner og merkelige situasjoner. 
Bak de snurrige påfunnene ligger det en tragisk historie om plutselig død, dypt savn og en sorgprosess i stampe. 

Dette er en deilig rar og sær film som er formsterk og kraftfull, samtidig som den er sår og vakker. 

Observerer livets regler 

Når faren plutselig dør, begynner 10 år gamle Storm (Tindra Hillestad Pack) å observere livets ulike regler for å unngå at tilværelsen bryter sammen. 

Moren Agnes (Natalie Press) kaster seg inn i jobben som regissør av instruksjons- og reklamefilmer, samtidig som hun blir interessert i den øst-europeiske selvhjelpseksperten Hrovje (Pavle Heidler). 
Hun har kanskje et håp om at han kan hjelpe henne til å komme videre. 

Storm har på sin side samtaler med en lærer (Ingrid Olava), som inspirerer henne til å bruke Ingmar Bergmans film Det syvende seglet som en slags terapi for å bearbeide døden som konsept. 

Hiorthøys figurer er overraskende uttrykksløse, men kommuniserer likevel mye gjennom sine handlinger og den sparsomme, men treffende dialogen, som føres både på norsk og engelsk. 

Storm er filmens fortellerstemme, som formidler en jevn strøm av tanker og inntrykk. 
Tindra Hillestad 
Pack spiller henne med en forbausende ro og stille tilstedeværelse. 

Britiske Natalie Press (My Summer of Love, Suffragette – Kampen for frihet) underspiller i rollen som den sørgende Agnes, selvsagt med fullt overlegg. 
Ingrid Olava, som gjerne må gjøre mye mer film, gjør en morsom rolle som læreren med en litt spesiell pedagogisk strategi. 

Birollegalleriet inneholder ellers gode bidrag fra blant andre lovende Sara Francesca Brænne, Kaveh Terani og Petter Width Kristiansen. 
Resultatet er et skråblikk på utfordringene ved å sørge i et samfunn som distanserer seg fra døden. 

Berører på sitt merkverdige vis 

The Rules for Everything er nydelig fotografert av dyktige Øystein Mamen i 1.37:1, det smale formatet som for eksempel American Honey, Sauls sønn og Ida har brukt i den senere tid. 

Sistnevnte er kanskje en inspirasjonskilde, for i likhet med den polske filmen plasserer også The Rules for Everything sine figurer i lekre utsnitt, der den helhetlige komposisjonen er viktigere enn figurenes plassering. 

Derfor er de ofte i nedre del av bildene eller ute på sidene. 
Dette beskriver kanskje hvordan dette er mennesker som står litt utenfor og ikke passer helt inn. 

Kim Hiorthøy er altså en dreven multikunstner, og debuterer som spillefilmregissør med en erfaren kunstners evne til å kommunisere, men med en debutants uredde skapertrang. 

The Rules for Everything spiller ikke hardt på publikums emosjonelle strenger, men er likevel en underfundig dramakomedie som berører på sitt merkverdige vis. 
Den fortjener å finne et publikum som er åpen for alternative måter å bli fortalt en historie på. 

Det er bare januar, men The Rules for Everything vil sannsynligvis stå igjen som årets mest originale norske film 
",1
"xXx:Return of Xander Cage 

Sjarmløst actionmas med slitne replikker. 

Den første xXx var et forfriskende actionpust i 2002, da Vin Diesel var en lovende filmstjerne. 
xXx: 
Return of Xander Cage er den tredje i rekka, den andre med Vin Diesel, men byr på sjarmløst actionmas med slitne replikker og drøvtyggede sjangerklisjeer. 

Regissør D.J. Caruso (Disturbia, Eagle Eye) har fått leke seg med store ressurser, og det vises godt i noen spektakulære sekvenser, men det tynne manuset i xXx: 
Return of Xander Cage er lattervekkende absurd. 
På den rette dagen kan dette være den optimale filmen for noen, men for de fleste ikke. 

Det er altså en slags historie i denne filmen, som kun eksisterer for å binde sammen de mange actionsekvensene. 
En dings som kan få satelitter til å styrte ukontrollert mot jorda blir stjålet av skurker. 

Amerikanske myndigheter, representert ved Jane Marke (Toni Collette) finner frem til Xander Cage (Vin Diesel), som selvsagt er den eneste mannen som er i stand til å finne dingsen. 

Han samler et lag av figurer med diverse ekstremsportferdigheter, og raser over flere verdensdeler i rene James Bond-tempo. 
Jakten på dingsen avslører at de kanskje jobber på feil side. 

Parodisk tøff 

Som i så mange andre av den senere tidens actionfilmer, har også xXx: 
Return of Xander Cage et fokus på gruppetilhørighet. 
Det mest nærliggende eksempelet er Fast & Furious-filmene, der Vin Diesel selvsagt også er med. 
Det handler om å ta vare på sine nærmeste venner. 
Det er aldri noe stort moment i den historien, men man registrerer at det ligger der. 

Filmens hovedfokus er action, og det har den mye av, dessverre av den heseblesende og hyperkjapt redigerte varianten, der det er vanskelig å registrere hva som egentlig skjer. 
Men det er klart at filmens stuntmenn er de virkelige stjernene i filmen. 

xXx: 
Return of Xander Cage går bredt ut for å sanke inn penger fra alle verdenshjørner. 
Derfor finner vi internasjonale skuespillere som Rory McCann, Donnie Yen, Tony Jaa, Kris Wu og Deepika Padukone i andre roller. 

De er gode nok til å tilføre persongalleriet farge. 
Men det er aldri noen tvil om at det er Vin Diesel som er stjerna. 
Han tøffer seg så det blir direkte parodisk, mens han omgir seg med 20 år yngre damer som selvsagt tilber ham. 
(På ett tidspunkt har han sex med ett halvt dusin modeller på én gang.) 

Og gjennom hele filmen er han utstyrt med flere av actionsjangerens mest velbrukte setninger, som eksempelvis ""let's do this"", ""let's get this party started"" og ""the shit is about to hit the fan"". 
Jeg tror at Vin Diesel selv vet utmerket godt hva han er med i, nemlig en kalkulert B-film som leverer brød og sirkus til folket. 

Tankefri underholdning 

Prosenten av lettkledde damer er i det hele tatt påtagelig i xXx: 
Return of Xander Cage, noe som får meg til å mistenke at målgruppen er svært unge menn. 
Noen kvinnevennlig film er det nok ikke, selv om det finnes noen damer her som faktisk har dialog. 

Toni Collette ser ut til å trives med å spille kaldblodig agentsjef, mens Deepika Padukone er effektiv i både actionscener og som et feminint motstykke til machoberget Vin Diesel. 

En som mislykkes totalt, er Nina Dobrev i rollen som dataeksperten Becky. 
Når hun blir nødt til å bruke maskingevær for første gang, utbryter hun ""this is fucking awesome"" med et flir, som ikke virker som den mest troverdige reaksjonen etter at man har drept tre mennesker. 

Så kan man kanskje innvende at det er nytteløst å innta en særlig streng holdning til en film som xXx: 
Return of Xander Cage. 
Den var aldri ment å være hjernefyll og utvide publikums horisonter. 

Men jeg husker en tid da actionfilmer pleide å være mye mer morsomme, og leverte hardbarket action uten å gi publikum epileptiske anfall. 
xXx: 
Return of Xander Cage finner helt sikkert sitt publikum, og fungerer som tankefri underholdning, men kan knapt kalles et høydepunkt i actionsjangeren. 
",0
"Vaiana
En familievennlig fulltreffer! 

Disney har fått en ny suksessfilm i Vaiana, et frodig eventyr som scorer høyt på fengende musikk og fantastisk animasjon. 

Historien som fortelles er enkel og følger reglene for en typisk Disney-film. 
Hovedfiguren må finne motet i seg selv for å overvinne hindringer – i selskap med en morsom sidekick. 

Sånn sett er ikke Vaiana spesielt nyskapende, men den underholder stort med godt fortalt spenning i et eksotisk og fargerikt miljø, inspirert av oseanisk kultur, som selvsagt er blankpolert og ""Disneyfisert"" for et bredt publikum. 

Vaiana har også musikalske innslag som du kan risikere å nynne på etter at filmen er over. 
Derfor er dette en familievennlig fulltreffer! 

En umiddelbar heltinne 

Vaiana er ei 16 år gammel jente som bor på en øy i Stillehavet en gang for lenge siden. 
Hun føler en dragning mot havet, men faren hennes, som er høvding, nekter henne og alle andre øyboere å bevege seg utenfor revet. 

Når kokostrærne råtner og fisken forsvinner, legger Vaiana likevel ut på en farefull ferd over havet for å redde øya ved å returnere hjertet til øyguden Te Fiti. 
For å lykkes, trenger hun hjelp av halvguden Maui, han som en gang stjal hjertet. 

Det er åpenbart at filmskaperne forsøker å tilnærme seg det samme publikumet som gjorde Frost til en gigantsuksess. 
Hovedfiguren er ei jente som mister et familiemedlem og må ut på tur for å redde samfunnet sitt. 
Oppskriften gir også denne gangen god uttelling. 

Vaiana er en godt formidlet personlighet, som rives mellom utforskertrang og lojaliteten til familien. 
Hun er en umiddelbar heltinne med mot, viljestyrke, rettferdighetssans og empati for både mennesker og dyr, altså udiskutabelt positive kvaliteter som er til inspirasjon. 

Maui er en stor kontrast til Vaiana. 
Han er et enormt muskelberg som fremstår som både feig, selvopptatt og korttenkt, men får anledning til å endre seg i løpet av historiens gang. 

Utmerket norsk dubbing 

Historien foregår altså i en oseanisk kultur som gir oss et innblikk i gamle skikker og tradisjoner, der menneskets forhold til havet står i fokus. 
Filmens sydhavsomgivelser er så vakre at øynene blir nesten blanke. 

Dataanimasjonen er gjennomført nydelig, med et imponerende fargespill og detaljnivå. 
Figurene har en typisk overdreven utforming, slik vi kjenner fra de fleste animasjonsfilmer, men har hudlignende tekstur og overbevisende hår som flagrer i vind. 

Den norske versjonen, som de fleste kommer til å se, er utmerket dubbet av blant andre Nora Gjestvang som Vaiana og Jeppe Beck Laursen som Maui, som ikke bare treffer på formidlingen av figurenes personligheter, men synger i tillegg imponerende godt i de fengende melodiene komponert av Opetaia Foa'i, Mark Mancina og Lin-Manuel Miranda. 

Det er også verdt å merke seg Bjørn Eidsvågs morsomme innhopp i filmen. 
Han gir nemlig norsk stemme til en figur som ikke skal avsløres her. 

Vaiana er sikkert et gjennomkalkulert produkt fra Disney, men er dyktig regissert av John Musker og Ron Clements. 

De er allerede animasjonskjemper, takket være filmer som Den lille havfruen og Aladdin. 
Vaiana er god nok til å fortjene nesten samme status, selv om filmen trenger noen år på seg for å bevise sin levedyktighet. 

Det virker likevel klart at et publikum som er sugent på trygg, oppløftende og lærerik familieunderholdning nesten ikke kan kreve mer enn det Vaiana leverer 
",1
"Rings
Skuffende og unødvendig repetisjon. 

The Ring fra 2002 var oppriktig skummel. 
The Ring 2 fra 2005 slet med oppfølgersyndromet. 
Nå kommer den tredje, nemlig Rings, og ting har ikke blitt særlig bedre. 

Den resirkulerer både historien, formgrepene og skremselstaktikken fra de to første, og mangler noe vesentlig, nemlig en hovedrolleinnehaver av Naomi Watts-kaliber, som kunne fått oss til å glemme at dette i bunn og grunn er vås. 

Rings er pent filmet, og har noen fiffige effekter, men grøssfaktoren er kjedelig lav. 
Derfor er dette en litt skuffende og ganske unødvendig repetisjon. 

Dødelig video sirkulerer 

Julia (Matilda Lutz) får ikke kontakt med kjæresten Holt (Alex Roe) og drar til byen der han går på college. 
Der finner hun ut at en mystisk video er i sirkulasjon på campus. 
De som ser den, dør på mystisk vis, med mindre de får andre til å se en kopi av filmen innen sju dager. 

Det viser seg at også Holt er i faresonen. 
Julia blir derfor besatt av å finne ut hvem som har laget videoen, og hvorfor. 
Der kommer historien til en gammel kjenning, nemlig spøkelset av jenta Samara, som fremdeles er ganske arg. 

Rings gir tilsynelatende blaffen i noen elementer fra de to første filmene, og finner opp sin egen fortsettelse av forbannelsen. 

Oppbyggingen av historien tar åpenbart høyde for at mange ikke har sett de to første filmene. 
Derfor bruker Rings mye tid på å forklare sammenhenger som allerede er kjent. 
Mange av spenningssekvensene er veldig like, og dermed ikke alt for spennende. 

Det opprører ikke meg nevneverdig, siden utgangspunktet for disse filmene uansett ikke er basert på realisme og troverdighet, men gir likevel inntrykk av at regissør F. Javier Gutiérrez er fornøyd med å repetere og kopiere. 

Blekner mot originalen 

Det Rings virkelig mangler, er en skuespiller som Naomi Watts. 
Hun spilte godt i de to første, og gjorde at selv den svake toeren var severdig. 
Rings har bare ukjente Matilda Lutz, som gjør en helt gjennomsnittlig hovedrolle. 

Figuren blir dessverre aldri særlig interessant, noe som kan skyldes både et litt slapt manus, og det faktum at Lutz er uerfaren. 
Hun greier derfor ikke å heve filmen fra middelmådigheten. 

Resten av persongalleriet består av unge og litt anonyme figurer som man ikke knytter bånd til. 
Et hederlig unntak er veteranen Vincent D'Onofrio, i en liten rolle som man instinktivt forstår det er noe rart med. 
Der ser man forskjellen som erfaring kan gi. 

Rings er ingen krisefilm, selv om jeg stiller meg lunken til innholdet. 
Det går sikkert an å la seg skremme av jump scares, skummel billedbruk og guffen estetikk. 

Rings blekner likevel mot den første The Ring, og den japanske originalen, Ringu. 

Begynn der, og se Rings om du virkelig føler behov for mer av det samme, bare i en mindre skummel og dårligere spilt versjon 
",0
"Gold
Matthew McConaughey til liten nytte. 

Stjernekraft og jakten på et moderne Eldorado klarer ikke å redde Gold fra å bli en forutsigbar og lettvint fortalt historie om en gruvemann fra Nevada som reiser til Indonesia på søken etter den store jackpoten. 

Filmen er løst basert på virkelige hendelser, har en dedikert Matthew McConaughey i hovedrollen og burde hatt mye å spille på i overgangen mellom sjarmerende eventyrfilm og moralsk ustø finansthriller. 

Men regissør Stephen Gaghan (regissør nr. tre i rekken, etter at både Michael Mann og Spike Lee har vært tilknyttet prosjektet) ender opp med å sy sammen gode enkeltscener og lovende ideer med forslitte montasjer, generisk funkmusikk og en fortellerstemme som tapper filmen for spenning. 

En gruvemann på gulljakt 

I 1981 er Kenny Wells (Matthew McConaughey) der han vil være. 
God jobb, sammen med damen han elsker og i ferd med å ta over farens veldrevne gruveselskap. 

Vi spoler fram sju år. 
Faren har dødd, mineralbransjen er i krise og Kenny er en smålubben taper som har barkrakken som kontorstol. 

Men han nekter å gi opp. 
Konas gullklokke går til pantelåneren, og Kenny drar til Indonesia hvor han håper geologen og eventyreren Michael Acosta (Édgar Ramírez) kan hjelpe han finne en gullgruve. 

Gold tar seg store friheter i forhold til de faktiske hendelsene og personene filmen er basert på, og da er det skuffende å se et manuskript som har så lite å komme med. 

Stephen Gaghan har tidligere gitt solide og betydningsfulle skildringer av både oljeindustrien (han hadde regi på Syriana) og narkotikabransjen (han var manusforfatter på Traffic), men i Gold er det hakk i plata på karakteroppbyggingen, og miljøskildringene mangler både dybde og egenart. 

Mye vekt til liten nytte 

Matthew McConaughey (True Detective, Dallas Buyers Club, Interstellar) har gjort veldig mye bra de siste årene, og han går inn med hud, hår og mange ekstra kilo i rollen som den lastefulle og innbitte Kenny Wells. 

I kjent method acting-stil har han tilpasset seg selv, og sin egen kropp, for å bli den moderne gullgraveren. 
Men innsatsen for å oppnå det realistiske, blir dessverre ikke tatt ordentlig vare på i en film som er mest opptatt av å bruke Wells som en whiskeyslurpende underdog som har i hovedoppgave å dytte filmens børstunge spenningsplott videre. 

Gold viser også dårlig gangsyn når den maler opp den amerikanske drømmen. 
Kenny Wells er en mann vi skal sympatisere med da en dårlig markedsøkonomi truer hans drøm om å lykkes i forretningslivet og bo på egen gigantisk ranch i urørt natur. 

Men! 
Det faktum at Wells noble kamp for sin del av kaken kommer til å ødelegge livsgrunnlaget og den urørte naturen for en hel stamme i den Indonesiske regnskogen, samt bidra til å opprettholde de lokale arbeidernes underlegne økonomiske betingelser, får ikke lov til å ødelegge moroa. 

Når en filmskaper velger å spille såpass hardt på følelsesladde strenger for den stakkars amerikanske arbeidshelten, er det direkte umusikalsk å ignorere den andre siden av mynten. 
",0
"Fanget i nettet
Forfriskende originalt drama. 

Det betente forholdet mellom Nord-Korea og Sør-Korea er utgangspunktet for Fanget i nettet, et drama som beskriver godt den paranoide mistenksomheten som gnager på figurer fra begge sider av grensa. 

Filmen glir nesten over i satire, noe som kanskje kunne vært en god løsning, men regissør Ki-duk Kim velger i stedet å skru til melodramatikken, noe som gir noen mindre heldige utslag. 

Tematikken er likevel forfriskende original. 
Fanget i nettet fenger derfor interessen. 

Driver inn i trøbbel 

Nam Chu-Wool (Seung-bum Ryoo) lever et godt liv med kone og barn i det sørvestre hjørnet av Nord-Korea. 
En dag han er ute på fiske, vikler garnet seg inn i propellen. 
Han får motorstopp og driver over grensa til Sør-Korea. 
Der blir han øyeblikkelig arrestert av sikkerhetspolitiet, som mistenker ham for å være spion og setter ham i harde avhør. 

På nord-koreansk side tror de at Nam Chu-Wool har hoppet av, og dermed er han, som filmens tittel sier, fanget i nettet. 

Nam Chu-wool beskrives som en enkel mann som ikke trenger mye for å trives. 
Innledningsvis får vi se hvordan han bor under spartanske forhold med sin kone og datter, men de ser ut til å ha det godt sammen. 

Filmen forteller godt hvordan han havner på dypt vann når han driver i land i Sør-Korea, der han blir utsatt for avhør som han nok ikke forstår konsekvensene av. 

Alt han vil er å komme hjem til familien, men historien gjør det åpenbart at den Sør-Koreanske etterforskeren som står i fokus har egne motivasjoner for å etablere Nam Chu-wool som spion. 
Det er også interessant å følge dynamikken mellom flere av figurene i det sørkoreanske sikkerhetspolitiet, der man aner konturene av en intern maktkamp som Nam Chu-wool uforvarende blir et offer for. 

Kunne vært bedre med humoristisk blikk 

Fanget i nettet kunne vært enda bedre om den valgte å se på den bisarre situasjonen med et humoristisk blikk. 

Problemstillingen kan virke nesten absurd sett med vestlige øyne, men det spørs om det ikke er plass for humor i dette landskapet. 
Vi ser blant annet hvordan en politimann som får ansvaret for vaktholdet for Nam Chu-wool engasjerer seg i overkant emosjonelt. 

I det hele tatt er hele filmen preget av overspillet som er vanlig i en del sør-koreansk film. 
Man er enten veldig glad eller veldig trist eller veldig sint, uten rom for nyansene i mellom. 
Skuespillerne spiller for bakerste benk. 

Regissør Ki-duk Kim er ingen ukjent mann for kinogjengere med interesse for koreansk film. 
Han har tidligere laget filmer som Vår, sommer, høst, vinter ... og vår, Tomme hus og Pieta, som alle har gått på kino i Norge. 

Fanget i nettet er også verdt å se. 
Det er et godt drama, som belyser det betente forholdet mellom nord og sør. 
Den byr ikke på noen enkle løsninger, og signaliserer ingen snarlig forbedring av fiendtlighetene, men beskriver effektivt de personlige konsekvensene for de som havner i den metaforiske kryssilden. 
",1
"Moonlight
Stillfarent og bevegende drama med sterke figurskildringer. 

Moonlight er et stillfarent og bevegende drama med sterke figurskildringer. 

Regissør og manusforfatter Barry Jenkins gjør noe lignende som Richard Linklater gjorde i Boyhood, og følger sin hovedfigur i tre ulike stadier, fra barndom, via ungdom til voksenlivet (men med tre forskjellige skuespillere, i motsetning til Boyhoods ene). 

Jenkins styrer ikke helt klar av oppvekstklisjeene, men viser en filmatisk teft som gir historien dypere lag, og gjør figurene tredimensjonale og troverdige. 
Moonlight skildrer en vanskeligstilt gutts utfordringer uten unødig melodrama, og er en vakker film som engasjerer. 

Opplever en oppvåkning 

Historien er delt inn i tre kapitler. 
I det første ser vi hvordan den unge gutten Chiron, med kallenavnet Little, (Alex R. Hibbert), tas hånd om av Juan (Mahershala Ali) og kjæresten Teresa (Janelle Monáe) hver gang den narkoavhengige mora Paula (Naomie Harris) er ute av stand til det. 

I det andre kapittelet opplever tenåringen Chiron (Ashton Sanders) en oppvåkning. 
I det tredje kapittelet ser vi hvordan den voksne Chiron, nå med kallenavnet Black (Trevante Rhodes), får et uventet vink fra fortiden, og hvordan han reagerer på det. 

Til sammen gir dette et interessant tverrsnitt av Chirons liv som ubemidlet afroamerikaner i ett av Miamis tøffere strøk. 

Det første kapittelets skildring av det uventede vennskapet mellom Chiron og narkolangeren Juan, glitrende spilt av Mahershala Ali, er full av varme og menneskelighet. 
Juan ser nok noe av seg selv i den lille gutten, som er utsatt for grov omsorgssvikt. 

Kanskje er det derfor Chiron er en stille og forsiktig gutt, noe som gir ham vanskeligheter i det neste kapittelet, der han er et lett bytte for aggressive medelever. 
Det er her at de store kontrastene mellom hans personlighet og omgivelsene han lever i for alvor slår inn. 

Chiron vokser opp i en svært machobasert kultur som ikke har noe til overs for den seksuelle legningen han er i ferd med å oppdage. 
I det avsluttende kapittelet ser vi hvordan Chiron har blitt et hardt produkt av sine omgivelser og opplevelser, men den følsomme gutten han en gang var skinner likevel igjennom. 

Følsom og tøff 

Filmen gjør det lett å føle med Chiron og bli sint på hans vegne, uten at den føles direkte manipulerende. 
De tre skuespillerne gestalter hovedfiguren med gjenkjennbare trekk, og trolig er øynene et viktig, sammenfallende uttrykk. 
Ved hvert skifte tar det ikke lang tid å godta at Chiron er den samme, bare litt eldre. 

Samtidig spiller Golden Globe-, BAFTA- og Oscar-nominerte Naomie Harris hans narkoavhengige mor med en dyp smerte bak øynene, der hun skifter sinnsstemninger med total uforutsigbarhet. 
Mahershala Ali imponerer også med en behersket kombinasjon av følsomhet og tøffhet i sin Golden Globe-, BAFTA- og Oscar-nominerte birolle. 

Moonlight fortelles i et rolig og avbalansert tempo, og skynder seg forsiktig mot et emosjonelt klimaks, som hverken sukres eller overdrives og som forlater oss i et perfekt øyeblikk. 

Når man kommer dit, har man følelsen av å ha fått følge vakre og ekte figurer, med håp, drømmer og fiaskoer som mange kan identifisere seg med, selv om man ikke nødvendigvis deler akkurat Chirons erfaringer. 

Barry Jenkins har skapt et nydelig og nyansert drama, der den store gleden er å se hvordan stille dramatikk kan rope høyt og tydelig 
",1
"Paterson
Presis filmkunst av høy kvalitet. 

Paterson er et nydelig drama i regi av Jim Jarmusch, der den stille og harmoniske overflaten kanskje skjuler et mørke som det kan være vanskelig å få øye på. 

Man kan se Paterson som en feiring av hverdagens poesi, og en observasjon av livets bedagelige rytme. 
Det er også mulig å se filmen som en mørkere skildring av tittelfigurens psyke, dersom man velger å tolke visse tegn i en bestemt retning. 

Dette gjør Paterson til en fortreffelig filmopplevelse, der det er opp til den enkelte å avgjøre hva Jarmusch egentlig forteller. 
Uansett hva det er, er dette presis filmkunst av høy kvalitet. 

Filmen speiler poetens dikt 

Paterson (Adam Driver) er bussjåfør i byen Paterson i New Jersey. 
I pauser og på fritida skriver han dikt om små og store trivialiteter. 
Hjemme steller den arbeidsløse kjæresten Laura (Golshifteh Farahani) med stadig nye prosjekter som baking og dekorering. 

Vi følger dem dag for dag gjennom en uke, der hverdagens rutiner går sin gang. 
Paterson våkner automatisk noen minutter over seks, spiser frokostblanding, går på jobben, kjører buss, kommer hjem, går tur med bikkja og tar en øl på den lokale puben. 

Historien fylles av situasjoner, problemstillinger og samtaleemner som kan virke trivielle, Filmen har paralleller til diktet Paterson av William Carlos Williams, som også var opptatt av det hverdagslige. 

Filmen speiler på mange måter både diktet og poeten med flere referanser i handlingsforløpet. 
Akkurat som Williams lot seg inspirere av samtaler han overhørte på spaserturer gjennom Paterson, drar også filmens Paterson inspirasjon fra passasjerenes samtaler på bussen han kjører, og byen han kjører rundt i. 

Jarmusch observerer sine figurer, både store og små, med kjærlig nysgjerrighet. 
Adam Driver spiller godt i hovedrollen, med en lavmælt, men uttrykksfull fremtoning som vekker sympati og nysgjerrighet. 

Sniker seg inn på deg 

Både mennesker og miljø har et uskyldig og nesten litt naivt preg over seg. 
Spesielt gjelder dette Patersons kjæreste Laura, som nesten kan mistenkes for å være fantasi. 
Hun fremstår rett og slett som et fantasiprodukt, som man kan forestille seg at en stille og forsiktig fyr som Paterson kunne mane frem. 

Det ville i så fall ha forklart hennes merkelige oppussingsvalg, luftige gitardrømmer, hennes uforklarlige humør og det faktum at vi aldri ser henne snakke med noen andre enn Paterson selv. 
Han går alltid på puben alene, og går på tur for seg selv. 

Den eneste gangen han gjør noe med Laura utenfor huset, er når de går på kino, der Paterson sitter og beskuer parene som sitter rundt ham, som om han sitter der i ensom misunnelighet. 
Dette er kanskje et villspor, men dersom historien virkelig henger sammen slik, er det plutselig en mørkere film vi ser. 

Visse ting tyder på at Paterson er en skadet sjel som bruker poesi og fantasi for å få den rutinepregede hverdagen til å henge sammen. 
Det henger bilder av ham i hjemmet ikledd uniform, som tyder på en militær bakgrunn (sannsynligvis Adam Drivers egne bilder fra hans tid i U.S. Marines). 

Hans reaksjoner på noen små kriser i filmen, og det er verdt å understreke at de er SMÅ, gir indikasjoner på mulige mentale problemer, kanskje en følge av hans militære innsats. 
Dette blir hengende i løse lufta, men filmens siste dikt kan tolkes som en indikasjon på hvordan Paterson egentlig har det med seg selv. 

Intervjuer med Jarmusch tyder på at han ikke har en større plan bak det hele, men han har i alle tilfelle laget en tilsynelatende ufarlig og bedagelig film som likevel sniker seg inn på deg og blir værende. 
Paterson viser at regissørveteranen fremdeles har et sterkt grep rundt sitt medium. 
",1
"Lego-Batman-filmen
Morsom sjangersatire som underholder! 

Den morsomste figuren i Lego-filmen fra 2014, var etter min mening den narsissistiske Batman-figuren, stemmelagt av Will Arnett. 
Det er det tydeligvis flere enn jeg som synes, for når oppfølgeren nå kommer, er det med Batman i hovedrollen. 

Det er ikke suksessduoen Phil Lord og Christopher Miller som har laget film av animerte Lego-klosser denne gangen. 
Med Lego®Batman filmen, eller Lego-Batman-filmen som jeg velger å kalle den, har Warner Brothers gitt roret til Robot Chicken-regissør Chris McKay. 

Sammen med manusforfattere som blant andre Seth Grahame-Smith (The Hard Times of RJ Berger, Pride & Prejudice & Zombies) og Chris McKenna (American Dad, Community), har McKay laget en morsom og uhøytidelig film som underholder fra start til slutt. 

Lego-Batman-filmen har kanskje ikke den samme lunheten som den første filmen hadde, men dette er likevel en humørfylt film, stappet av artig metahumor og satire på superheltsjangerens bekostning. 
En slags barnevennlig Deadpool, om du vil. 

Fantastisk animasjon 

Lego-Batman-filmen er umiddelbart en fryd for øyet. 
Animasjonsarbeidet er intet mindre enn spektakulært. 
Jeg elsker at filmskaperne har holdt på dogmet fra første film – alt skal være bygd av Lego-klosser – ned til hver minste detalj. 

Filmen åpner med et smell, Batman redder Gotham fra Joker og alle hans medsammensvorne, og blir selvfølgelig uhemmet hyllet for jobben. 

Batman elsker å sole seg i glansen, men hverdagen hans er imidlertid i ferd med å få seg en real omveltning. 
Barbara Gordon (Rosario Dawson) tar nemlig over som politisjef etter sin far, og hun vil stanse vår kappekledde venn fra å ta loven i egne hender. 

Når Joker iverksetter en plan for å vise Batman at han er hans verste fiende, og Batman på sin side adopterer en ung gutt ved et uhell, så er kalaset i gang. 
Men denne gangen må Lynvingen ta en titt på sine egne feil før han kan redde dagen. 

Harselering med superhelter 

Michael Cera har stemmen til Dick Grayson, Batmans ferske adoptivsønn, som tar kodenavnet Robin når han får være med på oppdrag for første gang. 

I denne varianten av superhelthistorien er Robin en Wham!-elskende, glitterglad og engasjert gutt, hvis største drøm er å bli godtatt av sin nye far. 
Michael Ceras kvikke stemme er en artig kontrast til Arnetts grove og deprimerte røst, og replikkutvekslingen mellom de to er en fornøyelse å henge med i. 

Det morsomste med Lego-Batman-filmen er harseleringen med superheltsjangeren, og da spesielt Batman selv. 
Når metahumor gjøres bra, er det noe av det artigste jeg vet, og her gjør manusforfatterne en flott jobb, for de mange sleivsparkene blir aldri påtatt. 

Filmen passer på å rette et spark til hver eneste Batman-film som noensinne er laget, fra Adam West til Ben Affleck. 
At den rike surpompen med hette hater alle superhelter utenom seg selv, bidrar også til små vittigheter som får meg til å knise fornøyd i kinosetet. 

Strålende underholdning 

Tempoet i Lego-Batman-filmen er høyt og det er ikke langt mellom actionsekvensene. 
Det er heseblesende, men gøy, og jeg koste meg spesielt når Batman stjeler klosser fra omgivelsene for å bygge seg et eller annet kjøretøy han kan kjempe mot fienden i. 

Noen ganger går det imidlertid litt for fort, og jeg skulle ønske regissør Chris McKay ga meg mer tid til å nyte det som utspiller seg på lerretet. 
Mot slutten får vi også en sukkersøt moralpreken som krasjer litt med tonen i resten av filmen. 

Hvis avslutningen er ment som en parodi på klisjéfylte historier, der den konfliktfylte helten omsider får sin forløsning, så har ikke filmskaperne gjort det tydelig nok. 
Dette legger heldigvis ingen stor demper på moroa. 
Lego-Batman-filmen er strålende underholdning for barn i alle aldre – spesielt hvis du er en superheltnerd, som kan kose deg litt ekstra med filmens mange referanser. 

Filmen er sett i 2D, med original tale. 
",1
"Fifty Shades Darker
Et tradisjonelt romantisk drama – med litt mer sex. 

Da Fifty Shades of Grey nådde kinolerreter verden over i 2015, ble jeg positivt overrasket. 
Jeg synes ikke filmen var så forferdelig som alle skulle ha det til på forhånd. 

Nei da, historien var ikke den dypeste og manuset var fullstappet med kleine kommentarer, men da rulleteksten gikk over skjermen var jeg likevel spent på fortsettelsen. 

Nå er fortsettelsen her, og dessverre mangler Fifty Shades Darker spenningen som lå over den første filmen – dermed blir film nummer to i Fifty Shades-trilogien en litt tam og til tider kjedelig film. 

For all del, de som elsker bøkene om Anastasia og Christian Grey vil sikkert like dette, men for oss andre, blir dette intet mer enn en helt middelmådig romantisk dramafilm. 

Et mer likeverdig forhold 

Da Anastasia klarte å løsrive seg fra Christian i forrige film visste vi alle at det ikke kom til å vare. 
Og Fifty Shades 
Darker starter med en angrende Mr. Grey, som forsøker å vinne Anastasia tilbake. 

Hun jobber nå som assistent i et forlag, er lykkelig, men savner selvfølgelig sin store kjærlighet, og er derfor ikke altfor vond å be når han ønsker å prøve på nytt. 
Christian lover innstendig at det skal bli annerledes denne gangen, at de skal være i et likeverdig forhold uten regler, straff og løgner. 

Alt ser ut til å gå bra, Christian åpner seg mer og mer opp for Anastasia, hun åpner seg, mer bokstavelig, opp for Christian – alt er fryd og gammen, helt til grums fra fortiden dukker opp. 
Anastasia må igjen ta stilling til om hun kan leve med hvem Christian er. 
Samtidig har hun også en nærgående sjef på jobben, som byr på problemer når han forventer mer enn hun vil gi. 

Mr. 
Grey leverer ikke 

Historien som fortelles er den svært tradisjonelle oppskriften der kvinne må redde mann, fordi mann har vond bagasje og er redd for nærhet. 
Det er ingen overraskelser underveis, og jeg rekker faktisk å kjede meg litt før filmen er over. 

At manuset heller ikke denne gangen strekker til, gjør ikke saken bedre, og når Christian Grey skal vise mer sårbare sider ved seg selv, klarer heller ikke Jamie Dornan å levere. 

Han er ikke en nyansert nok skuespiller til at han klarer å formidle hva som ligger bak fasaden på en subtil måte. 
Han har rett og slett ikke rekkevidden til å vise en plaget sjel i de små detaljene. 
Dermed blir det som er ment å være filmens emosjonelt hardtslående øyeblikk, platte og forutsigbare scener. 

Det hjelper heller ikke på at filmens lydspor er like overtydelig. 
Musikken understreker til enhver tid hva rollefigurene føler, selv om det er åpenbart. 
Når Halseys “I am not afraid anymore”, strømmer ut av høyttalerne i et av Anastasias mer selvsikre øyeblikk, blir det nesten litt parodisk. 

Dakota Johnson bærer filmen 

Men det er ikke bare sorgen – Fifty Shades Darker har også sine styrker. 
Den mest åpenbare av dem heter Dakota Johnson. 
Hun evner å gjøre Anastasia til en morsom, frisk og livlig rollefigur som jeg liker godt. 
Hun klarer til og med å gi Anastasia antydning til bein i nesa. 

Johnson har en udiskutabel sjarm over seg, og hun klarer å formidle både Anastasias usikkerhet og nysgjerrighet på en god måte. 
Det er hun, ikke Jamie Dornans muskuløse overarmer, som bærer denne filmen. 

Regissør James Foley og fotograf John Schwartzman har også laget en pen og dynamisk film visuelt sett, som balanserer de kjølige og strenge rommene i Christians leilighet med de mer levende og myke linjene som representerer Anastasia. 

Sexscenene har ikke det stiliserte sorte og røde uttrykket denne gangen. 
Der sexscenene i forrige film handlet om å vise hvem Christian er, handler de denne gangen kun om Anastasia. 
Foley har alltid Anastasias nytelse i fokus, og siden sexen ikke er like brutal denne gangen, er heller ikke den visuelle stilen så hard. 

BDSM- elementene er mindre dominerende, og sexscenen fremstår som mer tradisjonelle, om lengre og med mer nakenhet enn vanlig. 

For overfladisk 

Fifty Shades-serien blir ofte kalt opphøyd husmorsporno, og det er en passende beskrivelse. 
Men man skal ikke bare avfeie en sjanger som åpenbart appellerer til så mange av oss. 

Det er en grunn til at klisjeen om å “redde” en sterk og spennende mann fra seg selv, har blitt nettopp det. 
Dette er et tema og en arketyp som har gått igjen i litteratur og film siden Charlotte Brontës Jeyne Eyre. 
Problemet er at Fifty Shades ikke klarer å bli noe mer enn denne klisjeen. 

Det er flere åpenbare problemstillinger her som bare så vidt berøres. 
Istedenfor å dykke ned i materien holder vi oss hele tiden på overflaten, og det er irriterende å se hvor lite som skal til før Anastasia ser forbi store og dyptliggende problemer, og hvor lite som åpenbart skal til for å løse dem. 

Jeg synes ikke Fifty Shades Darker forherliger forhold der den ene parten er eiesyk eller manipulerende, men filmen hadde vært mer interessant om den problematiserte det i større grad. 

På den måten ligger det et slags uutnyttet potensial i Fifty Shades Darker. 
Nå er filmen kun et halvslapt kurs i hvordan man kan sprite opp sexlivet. 
",0
"John Wick:Chapter 2 

Blodsprutende actionmoro med hevn som varmrett. 

John Wick: 
Chapter 2 er som tittelen antyder mer av det samme som gjorde den første John Wick-filmen til et brutalt og fengende hevnoppgjør. 

Keanu Reeves er tilbake som den innbitte og særdeles handlekraftige tittelfiguren John Wick. 
En mann som har forsøkt å legge karrieren som internasjonal drapsmann på hylla, men den bransjen viser minimal respekt for pensjonisttilværelsen. 

Dette er en film som tar vare på forløperens ultravoldelige, overdrevne og handlingsknappe stil, og viderefører den inn i en blodsprutende og innovativ drapsorgie som lykkes med det meste den prøver på. 

Med unntak av en noe klisjesvak bakgrunnshistorie og et par corny biroller (deriblant en overspillende Peter Stormare) er dette en helstøpt og variert voldsfilm som tidvis imponerer stort med koreografi og kreativitet. 

Hevn avler hevn 

Hevn som avler hevn er drivkraften i John Wicks oppfølgerfilm. 
John blir tvunget ut i et nytt oppdrag på grunn av en uoppgjort gjeld og ender opp med å bli forbannet på en av verdens ledende kriminelle organisasjoner. 

Det åpner skattekisten for filmens kule mytologi. 
Vår hevner må nemlig inn i en oppfinnsom underverden. 
Her er det klassiske gjenger fra alle verdens hjørner som eksisterer sammen i et komplekst samfunn av kyniske toppledere, knallharde regler, egen valuta og lekre frisoner. 

Her er det moro å være. 
I dette fiksjonsuniverset er politi og påtalemyndigheter knapt som statister å regne, og voldsdansen foregår mellom elitemordere av ulik kvalitet og spesialisering. 

Stilsikker og innovativ 

Regissør Chad Stahelski, som selv har bakgrunn som stuntmann og kampsportutøver, har et kreativt og stilsikkert øye for detaljer og situasjoner som løfter dette fra å være en standard ""skyt og sloss""-film til en særegen og idérik sjangerfilm. 

Han behersker også flere stemninger og arenaer. 
Her er det knallgod bilaction med lekker kjøring og massevis av visuell slagkraft. 
Noen skytesituasjoner blir tilsiktet komiske i sin overraskende diskresjon, og andre kamper er rene hyllester til skytespillets visuelle stil og regler. 
Alt med en opplagt Keanu Reeves som igjen gjør en meget solid innsats med et begrenset, men effektivt, utvalg fra actionskuespillernes verktøykasse. 

Filmen er ikke uten humør og serverer jevne smådrypp av replikker, tørr komikk og artige actiondetaljer som får meg til å dra på smilebåndet. 

Med så flotte skuespillere som Ian McShane, Laurence Fishburne og Lance Reddick i markante biroller så er det også en del underholdende dialoger som blir til forfriskende oaser mellom all volden. 
Men de vanner ikke ut filmens intense stil. 
Dette er to hardtslående timer i kinomørket. 
Ikke for de sarte sjeler, men gøyal og smart popkornaction for oss som digger den sorten. 
",1
"T2 Trainspotting
Hjertelig og bittersøtt gjensyn. 

Filmfestivalen i Berlin (NRK): 
T2 Trainspotting er en god oppfølger som aldri hadde mulighet til å måle seg med originalen. 
Regissør Danny Boyle virker å være mest interessert i å se bakover, og pakker både figurene og historien inn i tykk og melankolsk nostalgi. 

Spørsmålet er om vi ville hatt det på noe annet vis? 
Gjensynet med Renton, Sick-Boy, Spud og Begbie er nemlig både hjertelig og bittersøtt. 

Og de som husker hvordan den første Trainspotting kom som et popkulturelt skrall i 1996, vil få en anledning til å gruble over det samme som figurene gjør i denne oppfølgeren. 
Hvor ble alle årene egentlig av? 

Mark Renton (Ewan McGregor) kommer tilbake til Edinburgh for første gang på 20 år. 
Gjensynet med Simon/Sick-Boy (Jonny Lee Miller) er ikke udelt positivt. 
Han er fremdeles sint etter at Mark stjal narkopenger fra kameratene sine og rømte utenlands. 

Spud (Ewen Bremner) bryr seg ikke, siden han ville brukt opp alt på stoff uansett. 
Begbie (Robert Carlyle), som nettopp har rømt fra fengsel, går derimot i drapsmodus når han får greie på at Renton er tilbake i byen. 

Dyrker det som har vært 

Det er bare å konstatere at hovedpersonene ikke har kommet seg så veldig langt i livet, og gitt hendelsene i den første filmen, hadde vel noe annet vært vanskelig å forestille seg. 

Skuespillerne har funnet tilbake til essensen av sine 20 år gamle figurer, og gjør at de er fullt gjenkjennbare. 
Kjemien og replikkvekslingene sitter fra første scene. 

Den eneste fra den første filmens persongalleri som faktisk har blitt til noe, er Diane (Kelly Macdonald), men gjensynet med henne er dessverre et unødvendig sidesprang i manuset. 

Den eneste nye figuren med en sentral plassering er bulgarske Veronika (Anjela Nedyalkova), som gir historien både et snev av moderne arbeidsinnvandring og romantiske forviklinger. 

Litt nytt blod er ikke å forakte, all den tid filmen dyrker det som har vært, med flere små innklipp fra den første filmen, kjente toner av Underworlds Born Slippy og Lou Reeds Perfect Day som svever i bakgrunnen i noen scener, samt en vittig Lust For Life-setup som gir en god payoff. 

Manuset, skrevet av John Hodge, basert på Irvine Welsh-bøkene Porno og Trainspotting, refererer stadig til forhistorien, inkludert en ""choose life""-scene der Renton riktignok får en mulighet til å ta tempen på samtiden, men det virker litt pliktoppfyllende, selv om innholdet til dels er treffende. 

Full av energi 

Regissør Danny Boyle, fotograf Anthony Dod Mantle og klipper Jon Harris sprøyter T2 Trainspotting full av energi som kanskje ikke føles like relevant for noen-og-40-åringene som det gjorde da de var unge menn i 20-åra, men det gjør at filmen i alle fall aldri blir kjedelig. 

Boyle viser i noen smart utpønskede scener at han fremdeles er i stand til å leke med fortellerteknikken. 
T2 Trainspotting kunne kanskje aldri blitt like frisk og innovativ som originalen, men den britiske regissøren skal ha ros for å ha laget en film som heller ikke virker utdatert, til tross for sterke nostalgiske tendenser. 

Det hadde nok vært for mye forlangt at figurene, og miljøet de opererer i, skulle ha forandret seg ekstremt mye på de 20 årene som skiller filmene. 

T2 Trainspotting, en litt frekk tittelreferanse til Terminator 2: 
Judgment Day, er uansett et velkomment gjensyn med et filmatisk univers som har satt spor etter seg, og med figurer som man føler noe for, selv om man kanskje ikke nødvendigvis liker alle. 

Denne oppfølgeren vil ikke oppnå samme status som originalen, men er absolutt godkjent som et ofte morsomt, tidvis bittersøtt og stadig underholdende etterskrift. 

(T2 Trainspotting vises utenfor konkurranse på Berlinalen. 
Norgespremiere: 
24. februar. 
",1
"Fra balkongen
Lekende og eksperimentelt om livet. 

Filmfestivalen i Berlin (NRK): 
I sin forrige film, Mot naturen, spilte Ole Giæver en fiktiv figur i en eksistensiell krise. 
I Fra balkongen er han seg selv, og man aner at dette er et steg videre i en slags selvterapeutisk prosess. 

Giæver har regissert et filosofisk essay som formidler mange åpenhjertige betraktinger rundt livet som jeg vil tro mange kan kjenne seg igjen i. 

Den berører en rekke spørsmål som kan virke banale, men som like fullt er viktige og relevante for hver enkelt av oss, som ""hva er min plass i verden"", ""hva gjør meg lykkelig"", ""burde jeg ikke føle meg bedre"", ""hva skjer når jeg dør"". 

Enkle og naive betraktninger 

Denne gjenkjenneligheten er på sett og vis både filmens styrke og svakhet. 
På den ene siden setter Giæver ord på tanker som det er vanlig å ha, fra alt om egen oppvekst, overgangen til voksenlivet, familieforhold og utsikter til døden. 

Og på den andre siden gjør dette at filmens innhold til tider kan virke litt banalt og selvfølgelig. 

Av og til er betraktningene i enkleste laget, nesten litt naive. 
Men filmen har et stort hjerte, den er morsom og Giæver fremstår som en dønn ærlig og ekte person. 

Vi følger familien hans gjennom hverdagslige hendelser og får en collage av gamle opptak som viser Giæver i fri dressur som ung mann med fremtiden foran seg. 

Han bruker også flere arkivopptak for å illustrere tematikken, som ofte fungerer godt, selv om publikum burde kanskje vært skånet for noen grusomme scener fra en tysk konsentrasjonleir, som virker unødvendig nærgående. 

Hele tiden er Giævers fortellerstemme på plass, med det som fortoner seg som en fri strøm av hans indre tanker og følelser. 
Det er som om han har plugget mikrofonledningen i hjernebarken, slik at publikum tilsynelatende får en sensurløs tilgang til hans tankegods, akkurat som hos figuren Martin i Mot naturen. 

Vanskelig å få tak på 

Hva som egentlig er Ole Giævers intensjon med å avdekke seg selv og familien på denne måten kan være litt vanskelig å få umiddelbart tak på. 
Hans forrige film var nok både bedre og mer tilgjengelig. 
Fra balkongen er litt mer springende og retningsløs. 

Filmen er heldigvis også prisverdig levende, lekende og eksperimentell i formen, og knytter sammen nåtid og fortid til et portrett av en voksen mann i verdens rikeste land, med de utfordringene det bringer med seg. 

Fra balkongen er både selvopptatt, navlebeskuende og utleverende, men det er vel nettopp det som har vært målsetningen her. 
Kjedelig blir det aldri, fordi Ole Giæver, kona (og skuespiller) Marte Magnusdotter Solem og deres to barn, er et godt og sympatisk selskap, som minner mistenkelig mye om de fleste av oss. 

Filmen er også ofte genuint morsom. 
Av og til på en litt pinlig måte, fordi man kjenner igjen tanker og følelser som man sjelden tør uttrykke overfor andre. 
Giæver gjør det for åpent kamera, og det er både modig og vittig og innimellom litt kleint. 

For øvrig: en livsfilosofisk film som tør avslutte med Modern Talkings 1980-talls-hit You're My Heart, You're My Soul har baller! 

(Fra balkongen vises i sideprogrammet Panorama på Berlinalen. 
Norgespremieren blir sannsynligvis i slutten av juni). 
",1
"Jackie
Kjølig Kennedy-portrett i ujevn ramme. 

Natalie Portman gjør inntrykk med en dedikert og ambisiøs tolkning av USAs tidligere førstedame Jacqueline ""Jackie"" Kennedy i Jackie. 

Filmen fokuserer på Jackie i perioden mellom drapet på hennes ektemann John F. Kennedy den 22. november 1963 i Texas, og hans begravelse den 25. november i Washington. 
Det er en intens og minneverdig skildring av en rystet enke som må forholde seg til både det nære og flere storpolitiske valg i løpet av noen hektiske dager. 

Regissør Pablo Larraín (No (2012) og Neruda, som kommer på kino senere i år) har laget et portrett av Jackie Kennedy som er både elegant og skarpt. 
Og han viser henne ingen nåde når han avkler førstekvinnen hennes sterke fokus på eget ettermæle. 

Men rammen rundt historien er rotete. 
Filmen hopper i tid, og spinner rundt to samtaler Jackie har med en prest (John Hurt) og en journalist (Billy Crudup). 
Dette er samtaler som aldri blir spesielt interessante og som lider av en del uinspirert dialog, lite troverdige situasjoner og som på sitt verste gjør filmen ganske kjedelig. 

En spennende vinkel inn i et politisk vepsebol 

Mye er skrevet, sagt og filmet om drapet på John F. Kennedy. 
Det er et av USAs store politiske sår og gjenstand for en rekke konspirasjoner og teorier. 

Jackie holder seg kledelig unna det som foregår utenfor Kennedy-familien og de private gemakker i Det hvite hus. 
Oppmerksomheten tviholdes på enken Jackie og hennes sorg. 
Og på hennes rolle i den storslagne og til dels kontroversielle begravelseseremonien som var med å sikre president Kennedys posisjon blant USAs mest berømte presidenter. 

Selve drapet skildres overraskende grafisk, men ellers foregår nasjonens sorg og det begivenhetsrike etterspillet rundt Lee Harvey Oswald kun i bakgrunnen gjennom TV-apparat og samtaler. 

Det gir rom til Jackie. 
Hun vises fram som en karismatisk skikkelse som fascinerer både gjennom sin personlighet og gjennom sine handlinger. 
Hennes aura av naturlig midtpunkt og hennes frykt for å bli glemt vises fram som en sentral drivkraft. 
Her skildres en sårbar, og til dels usympatisk og kynisk enke, som nærmest på egen hånd tvinger gjennom den storslåtte seremonien for å sikre Kennedys ettermæle. 

Men førstedamens motivasjon kom ikke bare ut fra egoisme. 
Filmen får også fram hvor stor tro Jackie Kennedy hadde på viktigheten av at historien er noe som tilhører folket. 
Hun gjorde et viktig arbeid med å oppgradere og bringe historiske gjenstander inn i Det hvite hus, og hun var den første til å invitere TV-kamera inn i presidentens private bolig. 
Gjennom en smart og lekker lek mellom arkivopptak og stiliserte rekonstruksjoner fra denne TV-sendte presentasjonen, får regissør Pablo Larraín effektivt fram hvor stor stolthet Jackie Kennedy tok i å gjøre folket bevisst sine ledere og deres bragder. 

Dette skinner også gjennom i hennes forberedelser til begravelsesseremonien, som tok utgangspunkt i president Abraham Lincolns begravelse, og ble en av de store TV-begivenhetene på 1960-tallet, vist på NBC og kringkastet til 23 land verden rundt. 

Natalie Portman sikter høyt 

Natalie Portman går inn i sin Oscar-nominerte rolle som Jackie med alt hun har. 
Det er både imponerende og ambisiøst. 
Hun endrer talemønster, aksent og er nesten ikke til å kjenne igjen i en mimikk som smaker av sosietet og sølvskje. 

Gevinsten er en minneverdig prestasjon som forlater det å være en versjon av skuespilleren Natalie Portman, og blir rollefiguren fullt og helt. 
Nesten. 

For ulempen med å bruke en så etablert stjerne som Portman, er at vi kjenner henne så godt. 
Og når hun går såpass langt unna sine naturlige trekk, sin tone og mimikk, i en veldig tilgjort rolletolkning, så skal det ikke mer til enn en ørliten glipp i fasaden før det sprekker. 

Og det glipper dessverre ved noen få anledninger. 
Små sekund der jeg blir kastet ut av fiksjonsuniverset fordi det er skuespilleren og ikke rollefiguren som kommer til syne i et lite glimt. 

Pablo Larraín lykkes likevel med mye. 
Dette er en fascinerende del av Kennedy-historien som er fortalt med stil og presisjon. 

Musikken, kulissene og kostymene er glimrende, og sammen med et bevegelig og ledsagende kamera får Larraín virkelig både epoke og Kennedy-familiens versjon av Det hvite hus til å komme til live. 
",1
"Den store prøven
Medrivende og poengtert systemkritikk. 

Den store prøven viser fram oss lastefulle mennesker i en suppe av gode intensjoner, frustrert egeninteresse og moralske myrtråkk i et hverdagskorrupt Romania. 

Regissør Cristian Mungiu tar utgangspunkt i en spenningsladet fortelling om en familie som drømmer om å sende datteren på skole i England, men bruker dette dramaet til å vise fram et komplekst mylder av situasjoner som med hud og hår viser oss hvor vanskelig det er for et menneske å følge konstruerte regler når det er andre som bøyer og bryter dem. 

Byrokratiets nådeløshet 

Familien Aldea i Cluj har gjort alt riktig. 
Datteren Eliza er skoleflink. 
Hun har fått privattimer i engelsk, og hun har blitt belønnet med et eksklusivt stipend for å studere i England. 
En framtid langt borte fra det stagnerte Romania som foreldrene en gang drømte om å forbedre da de vendte tilbake etter revolusjonen i 1989. 

Hun er bare noen enkle avsluttende eksamener unna å fullbyrde familiedrømmen. 
Men en tragisk hendelse rammer, og situasjonen blir gjort verre av en byråkratisk mur som setter England-drømmen på spill. 
Det driver far Romeo ut i vennetjenestenes seige myr. 

Her møter vi mennesker med de beste intensjoner som bare ønsker å gjøre det riktige i et system så firkantet at det er umulig å ikke skade seg på kantene. 
Men vi møter også de som vet å sko seg på andres ulykke, og med presise skildringer maler Cristian Mungiu opp en smart historie som suger oss stadig innover i systembristene. 

Det er dramatisk, men også lettbent. 
Det er noe friskt og tragikomisk over en politioverbetjent som forsøker å overbevise et offer om at veien til rettferdighet ligger i å ta på seg en vennetjeneste for en felles bekjent. 

Pirker poengtert i system, regler og moral 

Filmen bæres stødig på hovedrolleinnehaver Adrian Titienis skuldre. 
Hans rolle som legepappaen Romeo er en trykkoker av håp, ulykkelighet og velmenende egoisme. 

Hans private feiltrinn og moralske valg treffer også som en parallell til filmens større systemkritikk. 
Filmen er en helhetlig opplevelse, som likevel huskes best for sine enkeltscener. 
De kommuniserer tydelig med sine små betraktninger og oppleves alltid troverdig. 
Her er dialogene naturlige og megetsigende, plassert i realistiske settinger hvor bilturen, leiligheten og arbeidsplassen er sentrale settinger. 

Cristian Mungiu er en regissør som har stålkontroll på både de små og de store begivenheter, og han vever mesterlig sammen en til tider fragmentert, og etter hvert kompleks historie med elegant hånd. 

Han pirker poengtert i klassiske problemstillinger rundt system, regler og moral. 
Her er det ingen dømmende fingre, men situasjonene avslører det absurde og det frustrerende i samfunnet rollegalleriet lever i. 
En verden hvor de personlige agendaene alltid ulmer like under overflaten. 
",1
"Det norske hus
Tar nordmenns fordommer på kornet. 

Jeg elsker Jan Vardøens nye film Det Norske Hus. 
Filmen er en herlig blanding av lun humor og mer bitende satire, krydret med artige grep fra norske folkeeventyr. 

Både nettrollene, norske politikere og det statlige byråkratiet får gjennomgå – men mest av alt blir den gjengse nordmanns selvtilfredshet harselert med i denne filmen. 

Kampen om oppholdstillatelse 

Ramin, spilt av Shahrukh Kavousi, kommer syklende over grensa til Norge. 
Han er en intelligent og ressurssterk fyr fra Midtøsten, som er på vei til Akademiet for å lære å bli norsk. 

Kun gjennom å bestå en rekke prøver om norsk kultur, vil han få oppholdstillatelse. 
Stryker han, er det rett ut. 

Filmen har med andre ord et snev av reality over seg – som en forvridd versjon av Alt for Norge, der premien ikke er et møte med slekta, men at du får lov å bli i landet. 

Nasjonalromantikkens høyborg 

Det Norske Hus tar oss med på tur i et nasjonalromantisk landskap. 
«Solveigs Sang» strømmer ut av høyttalerne mens kameraet panorerer over fjell og fjorder. 

Filmen er spilt inn ved selve kroneksempelet på norsk dragestil – Hotell Union Øye i Norangsfjorden, og det bugner av lusekofter, Mariusgensere og bunader. 

Men alt er selvfølgelig ikke så flott som det ser ut som på overflaten – vi aner fort en eim av dobbeltmoral og troll i kjellerleiligheten. 

Et oppgjør med vår egen fortreffelighet 

Gjennom blant andre Gard Bjørnstjerne Eidsvold, Hege Schøyen og Helén Vikstvedt, som spiller lærerne ved Akademiet, tar Vardøen nordmenns urokkelige tro på egen fortreffelighet på kornet. 
Han harselerer med vår dobbeltmoral og våre fordommer, og forventninger, til innvandrere. 

Du må gjerne komme hit, men ta for all del ikke kulturen din med deg. 
Skal du være her, må du gjøre som oss, kle deg som oss, spise som oss. 

Hvordan flyktninger blir sett på som ofre, ikke mennesker som kan bidra til samfunnet, er også et viktig tema i Det norske hus. 
Ramin forsøker stadig å vise hva han kan, men blir aldri tatt alvorlig. 

Shahrukh Kavousi er troverdig i filmens mer alvorlige scener, samtidig som han har et godt grep om komikken i de komiske øyeblikkene. 
Kavousi har en umiddelbar sjarm over seg, som gjør Ramin til en rollefigur det er lett å like. 

Treffende satire 

Regissør Vardøen tar seg god tid til det absurde i situasjonene, som for eksempel når Ramin skal opp til eksamen i matpakkepakking. 

Her følger vi nøye med på hver brødskive som blir smurt, og jeg lo frydefullt av hvordan lærerne akker seg når Ramin nesten legger brødskivene oppå hverandre – uten mellomleggspapir. 
Og hvordan øynene deres knipes igjen i gremmelse når han skviser for hardt på kaviartuben. 
Det er en fortreffelig oppvisning i Ola Nordmanns oppfatning av hvordan ting skal gjøres. 

Satiren er svært treffende, men blir for åpenbar og overtydelig ved et par anledninger. 
Både Siv Jensen og Per Sandberg blir parodiert i filmen, og her bikker filmen over fra satire til plump humor. 

For eksempel har scenen som innebærer en «Good Journey»-t-skjorte, en leppestiftkjole og en strap-on, lite å si for handlingen, og er kun en åpenbar langfinger i retning de to politikerne. 

Men det har ikke så fryktelig mye å si, for, godt hjulpet av det erfarne skuespiller-ensamblet, har Jan Vardøen lagen en skikkelig artig komedie, som fikk meg til å le mye underveis. 
Det her er min type humor! 

Filmen fungerer godt som underholdning, men også som samfunnskritikk. 
Dermed oppfordrer ikke Det norske hus bare til storfliring i kinosalen – den er, overraskende nok, også en film til ettertanke. 
",1
"The Great Wall
Det beste med filmen er muren. 

Det spares ikke på kruttet når Kina går sammen med Hollywood for å lage en episk eventyrfilm fra Den kinesiske mur. 

Filmen er fargevakker og tidvis spektakulær i de innledende actionsekvensene. 

Men til tross for stjernekraften til Matt Damon, masse dyre filmtriks og flere kinesiske kjendiser, så blir dette en middelmådig eventyrfilm. 

Handlingen er altfor forutsigbar, humoren er tafatt og filmens grønne monster blir etter hvert til en eneste stor effektgrøt som ruller over lerretet. 

Storslått på muren 

Leiesoldatene William (Matt Damon) og Tovar (Pedro Pascal) er på jakt etter ildpulver i Øst-Asia. 
Et våpen som vil være svært praktisk å selge til Europeiske konger og høvdinger. 
Men da de rir seg på Den kinesiske mur, havner de midt i et gigantisk slag. 

Mystiske grønne monstre prøver å komme seg til hovedstaden for å spise seg mette. 
Og hvis ikke muren holder, så står hele menneskeheten i fare. 

De moralsk vinglete europeerne er ikke like opptatt av denne kampen som den ærefulle og disiplinerte kinesiske hæren, men deres unike ferdigheter med våpen kan komme godt med i slaget. 

Det er muren som er filmens store opplevelse. 
Den er en spennende kulisse i seg selv, med lekre detaljer. 
Den er befolket med soldater i slående kampuniformer, og den er åsted for flere flott koreograferte slagsmål. 
Disse kampscenene er friske i stilen, og henter mye inspirasjon fra Ringenes Herre-trilogien i sin framførelse av monstre som beleirer en festning. 

Utenom denne visuelle arenaen, er det lite som fenger i The Great Wall. 
Historien mangler spenning og dramatikk, dialogen er platt og den siste akten er en kaotisk transportetappe uten nerve og visuell slagkraft. 

Så harmløs at det blir kjedelig 

Regissør Yimou Zhang (Hero, Flyvende dolker) har et elegant håndlag med det estetiske. 
Naturomgivelsene er stemningsfulle, og spesielt utformingen av den kjempende hæren med sine fargemarkerte avdelinger er imponerende øyesnadder. 

Men han får ikke like mye ut av rollefigurene sine. 
De kinesiske hærførerne ser veldig bra ut, men behandles som statister. 
Og en glimrende skuespiller som Willem Dafoe avspises med en birolle som kun er der for å forklare hvorfor soldatene på muren kunne litt engelsk for omkring 1000 år siden. 

Det som burde vært en dynamisk bromance mellom leiesoldatene spilt av Matt Damon og Pedro Pascal, blir en anstrengt replikkomedie som smaker mer av Fuller House og lavbudsjetts 80-tallskomedier enn to karismatiske Hollywood-stjerner på eventyr. 

Alt dette forsterker filmens store stikkord: 
Harmløs og markedstilpasset. 
Her er det ingen brodd, ingen kontroversielle valg, ingenting som kan støte eller fornærme publikum uansett kultur eller politisk overbevisning. 

Monstrene er bare onde, den kinesiske hær er bare ærefull og villig til å dø for saken, og vestens leiesoldater er litt kyniske, men gode på bunnen. 

Det gjør The Great Wall til en tydelig, pyntet og enkel film det er lett å selge på alle verdens markeder, men for oss som er bortskjemte med godt fortalt fantasyaction med gigantiske budsjetter, blir dette fort kjedelig. 
",0
"A Cure for Wellness
Pent, men altfor langdrygt. 

Det spriker stort mellom det praktfulle og det som virkelig ikke fungerer i Gore Verbinskis A Cure for Wellness. 

Her er det gode tilløp til ekkel skrekk i en film som har funnet en glimrende setting på et øde slott i de sveitsiske alper. 
I kontrasten mellom solvakker idyll og mørke sykehuskjellere ligger det rom for mye ubehagelig stemning. 
Verbinski serverer også en del særdeles vemmelige glimt når han vender seg mot vitenskapens mer uetiske sider. 

Men med et tonedøvt forhold til sjangerklisjeene, flere merkelige stilbrudd og en gåte du gjetter slutten på etter halvtimen, er det vanskelig å bli annet enn oppgitt i kinomørket. 

Og når Verbinski i tillegg skal ha oss til å sitte der i to og en halv time. 
Ja, dere er herved advart – dette er altfor langdrygt. 

Konspirasjon på institusjon 

I et amerikansk finansselskap er det dystre stunder. 
En lukrativ fusjon står i fare da en av selskapets sentrale styremedlemmer, Mr. Pembroke (Harry Groener), fornekter ""kapitalismens syke vesen"" og legger seg inn på en helseklinikk i Sveits 

I desperasjon etter en nødvendige underskrift, sender styret den unge og ambisiøse Lockhart (Dane DeHaan) for å hente Pembroke hjem fra de institusjonen. 
Men det viser seg å ikke være så lett. 

Ingen vil reise hjem fra den avsidesliggende helseklinikken, og desto mer Lockhart kjemper for å få med seg sin, nå harmoniske, sjef, desto mer skjønner han noe er fryktelig galt. 

Og det gjør vi også. 
Siden Gore Verbinski legger ut hint like subtilt som Metallica spiller riff, så skjønner vi raskt hvor vi skal, og hvem som er hvem. 
Da blir det lenge å vente på rulleteksten. 
Spesielt når Verbinski velger å fylle tiden med gamle skrekksvisker som barnesang i falsett, ung og hvitkledd kvinne på kanten av høy mur og febrilsk leting etter mobildekning. 

Vanner ut en god thriller 

Det ligger potensial til en solid estetisk thriller om verdien av et menneskeliv inne i A Cure for Wellness, men den filmen får aldri tid og rom til å vokse. 

Verbinski blander den lovende institusjonshistorien og den psykologiske thrilleren med en overnaturlig og gotisk skrekkfilm. 
Den balansen sitter ikke i hverken tone eller stil, og til og med skuespillerne sliter med troverdigheten i overgangen mellom sjangerne som flettes sammen. 

Det er synd, for filmen har gode skuespillere. 
Dane DeHaan kanaliserer sin indre Leonardo DiCaprio i den arrogante og naivt nysgjerrige Lockhart. 
Og Jason Isaacs, i en blanding mellom hans ekle Lucius Malfoy (Harry Potter) og hans Dr. Hunter Hap (The OA), fungerer utmerket som karismatisk og kjekk vitenskapsmann. 

Men manuset (som Verbinski har skrevet sammen med Justin Haythe) svikter disse skuespillerne med sin platte mystikk. 
Filmen kunne sluttet på et tidligere tidspunkt og beholdt noe av fascinasjonen. 
Isteden slipper Verbinski opp alle sluser og hemninger i en overdådig og uinspirert siste akt som sikter på den totale forløsning, men som ender i et realt mageplask. 
",0
"Eventyr i Arktis
Animasjonsperle med litt tynn historie. 

Den fransk-danske tegnefilmen Eventyr i Arktis er en vakker film, med animasjonsarbeid av ypperste klasse. 

Filmen forteller en enkel, men fin historie, om å aldri slutte å jobbe for det man tror på. 
Animatøren Rémi Chayé gjør sin regidebut med filmen, og har laget en stemningsfull liten perle, som ikke setter de store følelsene i sving, men som er en ren nytelse for animasjonsentusiaster som meg selv. 

Følger polfarerdrømmen 

Turen går til Russland på slutten av 1800-tallet. 
Rikmannsdatteren Sasha stritter imot forventningene samfunnet og foreldrene har til henne. 

Hun drømmer nemlig om det eventyrlige livet til bestefaren, polarfareren Oloukine, som forsvant under en ekspedisjon for å nå nordpolen. 

Det påkostede skipet Davai skulle være usynkelig, men selv ikke etter at Tsaren utlovet en million rubler til dem som kan bringe skipet tilbake, har noen klart å finne det. 

Sashas foreldre ønsker at hun skal gifte seg godt for å gjenreise familiens ære. 
Men etter et mislykket ball rømmer Sasha hjemmefra, og legger ut på en reise nordover for å finne bestefaren. 

Skulle gjerne sett mer karakterutvikling 

Sasha er sta, tøff og går sin egen vei for å kjempe for det hun tror på – en type rollefigur det er fint å se i en verden av Disney-prinsesser. 
Jeg skulle likevel ønske at filmskaperne kunne ha gitt henne mer dybde. 
Hun blir noe endimensjonal i sin målrettede jakt på Davai. 

Eventyr i Arktis er bare en time og tjueen minutter lang, og filmen kunne gjerne ha vært lenger for å gi rom for mer karakterutvikling. 

Sasha kommer seg etter hvert ombord på et skip som er villig til å ta henne med mot nordpolen, og det er her filmen virkelig blir interessant. 
Skildringen av det farlige livet i Barentshavet, og det trolske landskapet i Franz Josef Land, er svært godt utført. 
Både når det gjelder realismen i hvordan isbryteren seiler i det isdekte farvannet, og hvordan det er animert. 

Animert med djerve strøk 

Rémi Chayé og teamet hans har animert filmen med djerve strøk, helt uten sorte kantlinjer. 
Landskapet og figurene er satt sammen av todimensjonale fargefelt, og ser nesten ut som fettstifttegninger. 
Filmen gir meg følelsen av å bla i en vakkert illustrert barnebok. 

Spesielt er scenene fra Arktisk svært stemningsfulle. 
Leken med lys, tåke og snø er fascinerende, og der man forventer bruk av blått og hvitt, bruker filmskaperne i stedet gråtoner for å gi uttrykk for hvor ugjestmildt landskapet er. 

Eventyr i Arktis er ingen actionspekket film, og er heller ikke redd for å la stillheten tale for seg. 
Dette skaper en intens atmosfære, og i filmens siste halvdel satt jeg bare og nøt stemningen og de vakre bildene. 

Og vakker er nettopp det mest beskrivende ordet for Eventyr i Arktis. 
Det særegne visuelle uttrykket er i seg selv en grunn til å se filmen. 

Når filmen avsluttes er det fortsatt noen historietråder som ikke er knyttet opp, og fortellingen oppleves derfor noe uforløst. 
Men til tross for dette, er likevel Eventyr i Arktis en fin fortelling om en jente som aldri gir opp drømmene sine. 
",1
"Trio – Jakten på Olavsskrinet
Tettpakket barnefilm som låner mye fra Hollywood. 

Trio – Jakten på Olavsskrinet er en tettpakket underholdningsfilm som bruker norsk historie og natur til å lage en lettbent spenningsfilm for de litt eldre barna. 

Regissør Eva Dahr lener seg hardt på både fortellergrep og situasjoner fra Hollywoods eventyrfilmer. 
Her er det lett å kjenne igjen både motiv og scener fra filmer som Da Vinci-koden og Indiana Jones. 

Noen av referansene er morsomme og gjort med glimt i øyet (superskurk med katt i fanget er blant disse). 
Men det blir aldri særlig originalt når gjenbruken av sjangerklisjeer og kjente motiver er såpass omfattende. 
Dette er ikke en film som klarer å skape sin egen plass i eventyrsjangeren, dette er en film som etterligner de andre. 

Men med et godt sammensatt detektivteam i front, og med fengende bruk av både kulisser og norsk geografi, så er det lett å la seg rive med i denne enkle kodejakten. 

Koder, sagn og hemmelige brorskap 

Morten Hovland og Trond Morten Venaasen har skrevet et manuskript etter velkjent mal når de sender de fire ungdommene Nora (Naomi Hasselberg Thorsrud), Lars (Bjørnar Lysfoss Hagesveen), Emma (Franziska Tørnquist) og Simen (Henrik Hines Grape) på jakt etter et legendarisk skrin og en internasjonal superskurk. 

Med utgangspunkt i legenden om Olav den hellige spinnes en historie som bringer den tyske kunsttyven Lady Zhen (Minh-Khai Phan-Thi) til Norge for å finne Olavsskrinet og et smykke som skal ha helbredende kraft. 

De unge skuespillerne gjør gode roller som uredde og smarte eventyrere. 
Naomi Hasselberg Thorsrud sørger for at Nora er en kul og relaterbar heltinne, og hun håndterer filmens actionsekvenser bra. 
Og Bjørnar Lysfoss Hagesveen imponerer som Lars. 
Fra rullestolen er den særdeles kunnskapsrike gladgutten et bekjentskap som både sjarmerer og gir godt driv til handlingen. 

Sliter med krangling og kjærlighet 

Som spenningsfilm er Trio – Jakten på Olavsskrinet jevnt over god. 
Den er klippet på en måte som effektivt driver spenningen videre. 

Men scenene med kjærlighet og krangling holder ikke samme nivå. 
Her er hverken manus eller utførelse spesielt troverdig, og filmen faller litt sammen i disse øyeblikkene av småklein dialog og lettvint konstruerte konflikter. 

Jeg skulle også gjerne sett at filmskaperne hadde gått for litt mer troverdige løsninger i en del av kodeknekkingen. 
Her kastes det inn matematiske tallrekker, symboler og frekvenser uten at vitenskapen og det historiske får plass til å bli en naturlig del av mysteriet. 
Filmen blir vel glatt og friksjonsfri når våre helter alltid har full kontroll på alt fra trojanske hester til antikke kirkeorgel. 
Litt motstand og nerve hadde nok gjort oss bedre kjent med både historien og med rollefigurene. 

Likevel er dette en frisk og grei spenningsfilm for et ungt publikum, med nok lekenhet, referanser og tempo til at både ung og gammel kan hygge seg i kinosalen. 

Trio har gått som serie på NRK Super, men NRK er ikke med som produsent på filmen Trio – Jakten på Olavsskrinet. 
",1
"La La Land
Et musikalsk drømmeri som man lett kan la seg rive med av. 

Whiplash viste regissør Damien Chazelles enorme talent. 
La La Land viser at han slett ikke er et one-hit-wonder. 
Dette er en berusende musikal som unnviker sjangerens potensielle fallgruver og forteller en sjarmerende historie med et stort hjerte for sine figurer. 

Det handler om drømmer og kjærlighet i stjernenes by, Los Angeles, og hva jakten på suksess kan koste. 
Chazelle sprøyter filmen full av boblende energi, morsomme påfunn og lekende fortellerglede, samtidig som filmen også har bittersøte elementer som gir historien dybde. 

La La Land slår ikke like hardt i bordet som Whiplash, men Chazelle gjør ære på en utskjelt sjanger. 
Han får musikal til å være kult igjen, med en film som renner over av musikalitet. 

Følger sine drømmer i stjernenes by 

Regissøren legger lista høyt helt fra start, med et sprettent og innholdsrikt nummer blant bilister i en fastlåst kø på ei bru. 
Hele scenen er tilsynelatende filmet i én tagning, der hundre forskjellige ting må klaffe, og gjør det – selv om sekvensen sannsynligvis inneholder noen godt skjulte klipp. 

Så introduseres vi for Sebastian (Ryan Gosling) og Mia (Emma Stone), som følger hver sin drøm. 
Han vil åpne jazzklubb, mens hun vil bli skuespiller. 
Deres veier krysses, romantikken blomstrer, men deres drømmer og forventninger kan vise seg å stå i veien for lykken. 

La La Land er ifølge Damien Chazelle selv blant annet inspirert av den franske musikalen Paraplyene i Cherbourg fra 1964, men bærer ikke preg av å være låst til fortiden. 
Den er proppfull av filmatiske påfunn som vitner om en ung regissør som ikke har rukket å stivne i formen. 

Chazelle tar stadig sjanser som kunne ha slått feil, men som fungerer fortreffelig, både takket være god musikk og dyktig koreografi, men også på grunn av svenske Linus Sandgrens flotte foto, der både figurer og omgivelser bader i farger. 

Noen av filmens fineste øyeblikk er når lysene rundt Sebastian og Mia dempes, for å beskrive hvordan de er fanget i øyeblikket og ikke enser hva som skjer rundt dem. 
Bildene matcher lydsporets musikalitet med virtuos kameraføring. 

Veksler mellom søtt og sårt spill 

Skulle man sette fingeren på noe, måtte det være at det merkes at hverken Ryan Gosling eller Emma Stone er topptrente sangere. 
De synger for all del godt nok, men flere av låtene kunne med fordel ha vært fremført med enda større innlevelse og emosjonelt spenn. 

Jeg ville imidlertid slett ikke foretrukket at de mimet til andres sangstemmer, slik man gjerne gjorde i gamle dagers musikaler, eller hatt dårligere skuespillere med bedre vokalprestasjoner. 

Gosling og Stone er et flott filmpar, der spesielt sistnevnte imponerer med sin veksling mellom søtt og sårt spill. 
Gosling tilfører sin rolle en lett slentrende og sjarmerende personlighet. 
Kjærlighetshistorien som utspiller seg nyter godt av begges rekkevidde. 

Det er i det hele tatt lite å kritisere La La Land for. 
Den har kanskje ikke den mest oppsiktsvekkende historien, og kunne ha berørt enda sterkere, men fortelles også energisk og engasjerende, kombinert med vare og dempede øyeblikk som Chazelle lar utspille seg med behersket ro. 

Filmen avrundes på et nydelig vis, med et visuelt slående og godt koreografert resymé av både det som har vært, og det som kunne ha vært. 
La La Land er et musikalsk drømmeri som man lett kan la seg rive med av, med nynnbare toner som fester seg i øret og flotte bilder som klistrer seg til øyet. 

(La La Land har fått hele 14 Oscar-nominasjoner, og tangerer dermed All About Eve (1950) og Titanic (1997) med flest nominasjoner i Oscar-sammenheng. 
",1
"Hjertestart
Kristoffer Joner er ute av stand til å prestere dårlig. 

Kristoffer Joner ser ut til å være ute av stand til å prestere en dårlig rolle. 
I dramaet Hjertestart spiller han en mann som bærer på både sorg og skam. 

Regissør Arild Andresen forteller en sår og vond historie som de fleste forhåpentligvis ikke kan relatere seg 100% til, men kanskje delvis. 
Om man ikke nødvendigvis har samme tanker som hovedpersonen, burde det være mulig å forstå hvor de kommer fra. 

Hjertestart er en god film om en foreldrerolle i krise, og vekker spørsmål som publikum tvinges til å ta stilling til. 

Har ikke farsfølelsen 

Kjetil (Kristoffer Joner) har blitt alene med den seks år gamle sønnen Daniel (Kristoffer Bech), som han adopterte tre år tidligere sammen med kona Camilla (Ellen Dorrit Petersen). 

Nå er hun borte og Kjetil makter ikke å ha den store farsfølelsen for Daniel. 

De reiser til Colombia under påskudd av å finne noen svar om sønnens biologiske mor, men den underforståtte årsaken er kanskje at Kjetil ønsker å gi Daniel tilbake. 

Innledningen viser glimt av den nære fortidens familielykke og tomheten som preger nåtiden. 
Kjetil holder avstand til Daniel, som var mest ""konas prosjekt"", som han uttrykker det. 
Han holder skamfullheten skjult, men den pipler frem gjennom Joners skarpe og nyanserte skuespill. 

At han presterer godt har vi etter hvert blitt vant til, spesielt i hans forrige samarbeid med Arild Andresen, Kompani Orheim, men at et barn kan uttrykke så mye som Kristoffer Bech gjør i rollen som Daniel, er sjeldnere. 

Han spiller langt bedre enn det er lov å forvente av en seksåring, og gjør samspillet mellom de to hovedfigurene kraftfullt og dynamisk. 

Strekker troverdigheten 

Store deler av Hjertestart foregår i Bogotá i Colombia, der den gode miljøskildringen understreker det faktum at Kjetil er på fremmed territorium, både fysisk og psykisk. 

Den nærmest utrolige, og kanskje underbevisste, planen om å gi adoptivsønnen tilbake strekker troverdigheten en smule langt, men sier mye om Kjetils desperasjon og følelse av maktesløshet som tapet av kona utløste. 

Han får hjelp av taxisjåføren Tavo (Marlon Moreno) og hans familie, som etter hvert begynner å ane omfanget av sorgen og skammen som Kjetil bærer på. 

Hjertestart stiller vonde spørsmål om en fars følelsesmessige distanse til sitt adoptivbarn. 
Manuset, skrevet av Jorge Camacho, Arild Andresen og Hilde Susan Jaegtnes, gir figurene god dialog til å diskutere grunnleggende holdninger til farskap, samtidig som det ikke overdramatiserer tematikken. 

Bare et radikalt forslag i filmens siste del kommer brått og uventet og føles lite troverdig. 
Hjertestart er likevel nødt til å gjøre et visst inntrykk med interessante problemstillinger og engasjerende skuespill, spesielt fra de to Kristoffer'ne 
",1
"The Bye Bye Man
Skuffende svak skrekk. 

Det burde være unødvendig å vise den amerikanske grøsseren The Bye Bye Man på kino. 
Den mangler alt av originalitet, er oppsiktsvekkende lite skummel og har veike skrekkeffekter. 

Regissør Stacy Title kunne fått fart i sakene med et blodigere og saftigere innhold, men feiger ut konsekvent og har trolig vært bundet av kravet om en lav aldersgrense. 

Noen forvirrende forstyrrelser av hovedpersonenes virkelighetsoppfatning er nesten det eneste som er verdt å sette pris på i denne filmen, som burde gått rett til leiemarkedet. 
The Bye Bye 
Man er skuffende svak skrekk. 

Forårsaker morderisk kaos 

Studentene Elliot (Douglas Smith), John (Lucien Laviscount) og Sasha (Cressida Bonas) leier et stort hus utenfor campus. 
Snart begynner de å oppleve merkelige ting i huset. 

På det tidspunktet vet vi allerede at det skyldes en figur kalt The Bye Bye Man, fordi filmen i en prolog viser hvordan hans eksistens forårsaker et morderisk kaos mange år tidligere. 

Vennene begynner å nøste opp i mysteriet, og finner ut at forbannelsen de har utsatt seg for ikke er så lett å bli kvitt. 

The Bye Bye 
Man er basert på novellen The Bridge to Body Island av Robert Damon Schneck. 
Hva filmskaperne så i historien, vites ikke. 
Filmen fremstår i alle fall som en dårlig etterligning av bedre busemennfilmer som Nightmare on Elm Street, Candyman, Sinister og The Babadook. 

Unge mennesker som uforvarende vekker en ond skapning har vi sett så mange ganger at man må tilføre noe nytt og friskt. 
Det gjør dessverre ikke The Bye Bye Man, som repeterer kjente sjangergrep, men lar merkelig nok være å utnytte historiens potensial til effektivt skremmeri. 

Dette ser ut til å være øremerket 13-års-grense i USA, og har blitt så blodfattig at det blir kjedelig. 
Det går an å skremme uten ekstreme effekter, men det makter ikke The Bye Bye Man. 

For dårlig for kino 

Filmen har bedre skuespillere enn den egentlig fortjener. 
Douglas Smith, Cressida Bonas og Lucien Laviscount spiller sympatiske figurer som hverken blir for glatte eller pregløse. 

Det beste når det gjelder rollelista er likevel gjensyn med noen gamle kjente, nemlig Carrie-Anne Moss (The Matrix) som politietterforsker og Faye Dunaway (Bonnie & Clyde) som enke. 
De tilfører filmen en viss tyngde, men Moss blir dessverre utsatt for ett av manusets flere besynderligheter. 

På et åsted lar figuren hennes en person spasere uhindret rundt, selv om det er kjent for alle at vedkommende er mistenkt for drap. 
Senere ser vi en annen figur smile og le, til tross for at noen som står ham nær nettopp har dødd. 

Sitasjoner som dette gjør troverdigheten lav, selv i en sjangerfilm der troverdigheten nødvendigvis strekkes langt i utgangspunktet. 
Enhver historie må imidlertid kunne fungere innenfor et logisk rammeverk, og det gjør ikke The Bye Bye Man. 

Har man ikke sett mye skrekk før, kan denne filmen kanskje ha en effekt, men den havner nær bunnen av min uskrevne rangering over skrekkfilmer. 

The Bye Bye 
Man måtte hatt en smartere historie, sterkere grøss og bedre utnyttelse av huset som en figur i seg selv for å fungere bedre. 

Filmen er dessverre for dårlig til å rettferdiggjøre et kinobesøk, og er knapt verdt en sjanse på strømmemarkedet når den tid kommer 
",0
"Fist Fight
En slitsom og kjedelig komedie. 

En lærer utfordrer en annen lærer til slåsskamp – hele skolen går bananas. 
Når du ser traileren for Fist Fight skjønner du allerede der at filmen ikke kommer til å vinne noen pris for beste komedie med det første. 
Men jeg håpet likevel at filmen kunne være en latterkule av typen du gjerne ser på en daff søndag. 

Dessverre er Fist Fight mer slitsom enn morsom, og i løpet av filmen rakk jeg å kjede meg flere ganger – og det er en jo en dødssynd når det gjelder underholdning. 

Et eneste stort kaos 

Charlie Day, kjent fra It’s Always Sunny in Philadelphia og Horrible Bosses skal slåss mot Ice Cube i Fist Fight. 
Days rollefigur Andy, får nemlig Ice Cube, skolens tøffeste lærer Mr. Strickland, sparka – og sånt blir det bråk av. 

Mr. 
Strickland utfordrer Andy til kamp, i skolegården etter tre når skoledagen er over. 
I full panikk prøver Andy å finne på en plan for å slippe unna. 

Tilfeldigvis er dette også siste skoledag, dagen der alle tredjeklassingene ramponerer skolen som en farvelspøk til lærerne, og også dagen der lærerne får beskjed om hvilke nedskjæringer skolen må gjøre. 

Samtidig har Andy datterens talentshow, som han må rekke på slutten av dagen. 
Og kona hans er forresten høygravid – klar til å poppe ut en unge når som helst. 
Et kaos med andre ord. 

Slitsom, ikke morsom 

Kaos kan være gøy, men i Fist Fight blir det rett og slett for mye. 
Charlie Day er i høygir hele tiden, Ice Cube er sint hele tiden, og filmen holder det samme intensitetsnivået hele tiden. 
Det er svært lite dynamikk i filmens tempo og dramaturgi, og filmen oppleves dermed som slitsom, i stedet for morsom. 

At filmen ikke evner å engasjere meg i det hele tatt, gjør ikke saken bedre. 
Jeg kunne ikke brydd meg mindre om Andy ender opp med trynet sitt knust eller ikke. 

Ice Cubes rollefigur er en parodi på «sint svart mann», og har den emosjonelle rekkevidden til en stein. 
Og Charlie Day klarer aldri å overraske en eneste gang. 

Lyspunktene kan ikke redde filmen 

Et par lyspunkt er det dog. 
Saturday Night Live-forfatter Jillian Bell spiller den promiskuøse og narkotikaglade læreren Holly, som fikk meg til å småflire flere ganger med sine absurde utsagn om tenåringsgutter som akkurat har blitt lovlige. 

Talentshowet til Andys datter Ally er filmens store høydepunkt, i en scene som nesten tangerer den famøse Little Miss Sunshine-opptredenen. 
Ally blir sjarmerende spilt av Alexa Nisenson, et stjerneskudd jeg vil tro vi får se mer til fremover. 

Filmens to artige damer har imidlertid ikke sjans til å redde Fist Fight. 
Dette er grovkorna humor uten brodd, som aldri overrasker eller gjør noe nytt. 

Når Ice Cube i løpet av filmen i tillegg ser sint ut mens han siterer “Fuck tha Police”, får jeg litt vondt i sjela. 
Det er vanskelig å beskrive hvor kleint det er at han nedgraderer en låt som har vært så viktig, til et billig poeng i en dårlig komedie. 
",0
"Karenina & I
Interessant om Gørild Mauseths ""umulige"" prosjekt. 

Karenina & I viser Gørild Mauseths tilnærming til Leo Tolstojs romanfigur Anna Karenina. 

Dette er en dokumentar der innholdet av og til flyter ut i nærmest fjernsynsteaterske dimensjoner, men som fremstår som en åpen og ærlig beskrivelse av en skuespillers reise, både i geografisk og kunstnerisk forstand. 

Mauseth gir mye av seg selv i beskrivelsene av det vanskelige prosjektet hun har tatt på seg. 
På reisen gjennom Russland får vi ta del i hennes tanker, følelser, refleksjoner, tvil og håp og viser sårbarheten som ligger på lur under den kunstneriske prosessen. 

Skal spille på russisk 

Utgangspunktet er altså Leo Tolstojs klassiske roman Anna Karenina fra 1878, som handler om hennes utroskap med offiseren Vronskij, med påfølgende oppløsning av ekteskap og familie. 

Gørild Mauseth spilte Anna på Riksteateret i 2012. 
Året etter skulle hun gjenta rollen på Gorkij Drama Teateret i Vladivostok, men denne gangen på russisk, et språk hun ikke kan. 

Filmen viser hvordan hun legger ut på en 1100-mils togreise mot øst gjennom Russland, både for å forberede seg til rollen og lære språket. 

Underveis besøker hun blant annet St. Petersburg, der Anna Karenina ble født, hun oppsøker stedet der Leo Tolstoj skrev romanen og møter blant andre hans oldebarn. 
Alt for å komme nærmere innpå Anna. 

Filmen er regissert av Mauseths italienske ektemann Tommaso Mottola, som stort sett holder seg bak kamera. 
Mauseth er naturligvis i konstant fokus foran kamera, og er også filmens produsent. 

Hun ser tilsynelatende mye av seg selv i Karenina, og omtaler henne som om hun virkelig har eksistert, og kanskje gjør det fremdeles. 

Hennes engasjement smitter, og gjør at nysgjerrigheten pirres, selv om mange beskrivelser av Tolstojs figurer og detaljer fra historien krever at man har lest Anna Karenina, og helst nylig, for å forstå referansene godt nok. 

Spennende løst formmessig 

Karenina & I forteller åpent om utfordringene Mauseth utsetter seg for, men holder likevel igjen på noen punkter. 

Hun forteller at hun hadde en alvorlig ulykke som 15-åring, som kanskje hadde avgjørende betydning for hennes yrkesvalg, men sier ikke hva som skjedde. 
Filmens klimaks, premieren i Vladivostok, blir raskt forbigått og bare beskrevet som en suksess. 

Til gjengjeld forteller Mauseth inngående om hvorfor hun identifiserer seg med Anna Karenina, og hvorfor hun trenger å komme nærmere på figuren. 
Og det er kanskje det viktigste. 

Karenina & I er spennende løst formmessig, filmet med forskjellige kameraer av ulik kvalitet, og svever kronologisk mellom fortid og nåtid, men hele tiden med togreisen som en rød tråd. 

Begivenhetene akkompagneres av nydelig musikk av blant andre Philip Glass og Michael Nyman og krydres med treffende sitater fra Anna Karenina, i både teaterklipp med Mauseth og med en fortellerstemme av selveste Liam Neeson, som også har bidratt med litt penger til produksjonen, og er kreditert som ""associate producer"". 

Elementene smelter sammen til å gjøre Karenina & I til en interessant teaterdokumentar. 
Filmen viser den mentale utfordringen det er å være skuespiller, der skillelinjen mellom egen personlighet og figuren man spiller i blant kan være uklar og i konstant bevegelse. 

(Karenina & I har premiere i Bergen og Kjøllefjord 24. februar, og skal etter hvert ha minst én visning på rundt 60 kinoer. 
Den settes opp i Tromsø 4. mars, Oslo 5. mars, og Trondheim 12. mars. 
Senere i vinter og vår skal den også vises i blant annet Narvik, Haugesund, Sandnes, Kristiansand, Larvik, Volda, Lillehammer og Fredrikstad. 
",1
"Logan:The Wolverine 

En av tiårets sterkeste superhelt-filmer! 

James ""Logan"" Howlett, også kjent som ""Wolverine"", har alltid vært den råeste figuren i X-Men-universet. 
Nå får han en film som endelig utnytter hans potensial til fulle. 

Logan: 
The Wolverine er en veldig mørk, blodig og brutal historie, der hovedpersonens dyriske og selvutslettende personlighet fører ham mot kanten av stupet – og kanskje over. 

Regissør James Mangold (Cop Land, Girl Interrupted, Walk The Line, The Wolverine) har fått lage filmen uten å være nødt til å tilpasse den til X-Men-filmenes yngre tilhengere. 
Dette er en voksen historie med en dramatisk nerve og en prisverdig realistisk tilnærming. 

Dette gir Hugh Jackman en fantastisk mulighet til å vise figurens rekkevidde, noe han tar godt vare på med rått skuespill. 
Resultatet er en av tiårets sterkeste superhelt-filmer! 

Jages av mørke krefter 

Året er 2029 og formkurven er dalende, både for en sliten Logan (Hugh Jackman) og hans aldrende mentor Charles Xavier (Patrick Stewart). 

De har gått i skjul på grensa til Mexico, sammen med Caliban (Stephen Merchant), men må rømme fra gjemmestedet når den lille mutanten Laura (fantastisk spilt av unge Dafne Keen) blir jaget av mørke krefter. 

De legger ut på en farlig reise gjennom USA mot et trygt sted for mutanter som kanskje ikke finnes. 

Hugh Jackman kjenner denne rollen ut og inn etter 9 filmer. 
Tilstanden hans i Logan: 
The Wolverine gir figuren en tragisk dimensjon som vekker medlidenhet. 

Logan er en desillusjonert og livstrøtt mann, men når knokeknivene springer ut og han blir Wolverine, ser vi et snerrende vesen med et vilt blikk der forskjellen mellom menneske og dyr er uklar. 

Kampscenene i Logan: 
The Wolverine preges av det ekstreme raseriet som ligger latent i Logan. 
Vi har sett antydninger til det i tidligere filmer, men det har aldri blitt skildret så visuelt og brutalt som her. 

Har du noen gang tenkt på hva knokeknivene hans egentlig kan utrette, får du klare svar på det i denne filmen. 
Voldsnivået er hevet betraktelig, fra PG-13 til Restricted i USA, men fremdeles med 15-års grense i Norge, slik også den forrige The Wolverine-filmen hadde. 
Logan: 
The Wolverine er desidert flere hakk voksnere. 

Et råere uttrykk 

Logan: 
The Wolverine skiller seg kraftig ut fra resten av X-Men-filmene. 
Mens de fleste av dem har vært forholdsvis glatte og effektdrevne, har denne et langt råere uttrykk med en sterkere nerve. 

Handlingen foregår noen år i fremtiden, men låner mye fra 1970-tallets estetikk. 
Fotograf John Mathieson (som også filmet The Wolverine og X: 
First Class) bruker solbrunt og blodrødt som de viktigste fargene. 

Bildene er riktignok digitale, men virker som ekte film med kløktig bruk av lys og gamle anamorfiske linser. 
Logan: 
The Wolverine føles som om den er helt løsrevet fra X-men-universet, og gir figurene en forløsende konklusjon. 

Filmen er full av voldsom action av den mer jordnære og håndfaste varianten. 
Forfølgelsesscenene der mutantene har Pierce (Boyd Holbrook fra Narcos) og hans hær etter seg er kjappe og kraftfulle. 

Handlinger får virkelig konsekvenser, og vi ser hvordan det påvirker Logan når han føler at han forårsaker blodsutgytelsene, selv om han ikke er direkte ansvarlig for dem. 

Vi ser hvordan han innbitt kjemper for Charles og Laura, det nærmeste han noen gang har kommet en familie. 

Dette er et tema som går som en rød tråd gjennom hele historien og gir Logan: 
The Wolverine en emosjonell slagkraft som overgår alt annet vi har sett fra Marvel-universet. 
",1
"Barndom
En nydelig dokumentar om barnas lek. 

I Margreth Olins nye dokumentarfilm Barndom, følger vi barn i Aurora barnehage på Nesodden gjennom ett år. 

Filmen er et herlig innblikk i barns evne til fantasi og lek. 
Et observant kamera gir oss et bilde på hvordan barn helt på egen hånd klarer å gjøre verden til et artig og spennende sted – bare de får sjansen. 

Dokumentaren er samtidig et ektefølt kjærlighetsbrev til de som tar vare på barna våre, og en varm fortelling om gleden av å bare være barn. 

For lite lek i skolen 

Margreth Olin har som regel et budskap hun ønsker å formidle med filmene sine, og slik er det også med Barndom. 

Hun har tidligere uttalt at hun håper å vise filmen for kunnskapsminister Torbjørn Røe Isaksen, for å sette fokus på det hun mener er et for stort læringspress på barna i skolen. 

Barndom er imidlertid en observerende dokumentar, der dokumentaristen er fullstendig fraværende. 
Hun stiller ingen spørsmål, og forklarer heller ikke pedagogikken i barnehagen, foruten en enkel tekstplakat i starten av filmen. 

Flue på veggen under barnas lek 

Aurora barnehage har fått dispensasjon til å ha et eget opplegg for seksåringer før de flyttes over i skolen, men dette formidles aldri ordentlig i filmen. 

Olin lar barnas lek, hvordan de opplever den, og hvordan leken påvirker deres følelser tale for seg. 
Man må ha kjennskap til Olins kamp for mer lek i skolen, for å forstå filmens politiske budskap. 
Dermed satt jeg igjen med en følelse av at filmens formspråk sto litt i veien for temaet. 

Men som en ren observasjon av viktigheten av lek, fungerer Barndom ypperlig. 
Det er morsomt og flott å få være flue på veggen, og få et innblikk i hvordan verden ser ut gjennom barnas øyne. 

Harmonisk og vakker 

Barndom er en stillferdig film. 
Hvordan kameraføringen til Øystein Mamen, dveler ved en ru hånd som holder en barnehånd, følger penselen som maler en akvarell, eller holder seg på et filosoferende barneblikk, har noe poetisk over seg. 

De mange naturbildene fra barnehagens turer i skogen bidrar også til å gi dokumentaren et harmonisk og vakkert preg. 
Bildene av barn som lar fantasien få fritt spillerom når det gjelder lek i naturen, er nydelige. 

Som nostalgikeren jeg er, koste jeg meg virkelig med dokumentaren. 
Filmen tar meg rett tilbake til egen barndom, samtidig som den vekker tanker om hva som er viktig den dagen jeg selv skal oppdra egne barn. 
Og med det har vel kanskje Margreth Olin oppnådd målet sitt. 
",1
"Elle
Lekker og raffinert film med feministiske undertoner. 

Isabelle Huppert spiller strålende i Elle, en lekker og raffinert film med feministiske undertoner som kan plasseres sjangermessig i skjæringspunktet mellom drama og thriller. 

Filmen har en voldtekt som utgangspunkt, men er like mye et portrett av en kvinne, hennes uvanlige bakgrunn og hvordan det preger hennes navigasjon rundt venner og kollegaer. 

Elle er kanskje egnet til å provosere noen. 
Den er tross alt regissert av nederlenderen Paul Verhoven (RoboCop, Total Recall, Basic Instinct, Showgirls, Starship Troopers). 
Han tegner et bilde av en komplisert kvinne som slett ikke nøyer seg med å være et offer. 

Dragning mot voldtekt 

Michèle (Isabelle Huppert) voldtas brutalt i sitt eget hjem av en maskert overfallsmann. 
Hun anmelder det ikke til politiet, av årsaker som avdekkes senere, men begynner å tenke på hvorvidt gjerningsmannen er en hun kjenner. 

Det er flere potensielle kandidater, både i omgangskretsen og på arbeidsplassen, og visse tegn tyder på at vedkommende ikke er helt ferdig med sitt offer. 

Saken er bare at Michèle ikke føler seg som et offer, og små detaljer i tilbakeblikk fra voldtekten viser at hun kanskje innerst inne føler en dragning mot opplevelsen. 

Elle kunne ha blitt en standard thriller, men Paul Verhoevens regi av David Birkes manus, basert på Philippe Djians roman, gir oss et interessant portrett av en sterk kvinnes lek med sine mørkere sider. 

Vi forstår at hun har opplevd noe som barn som har formet hennes personlighet, og som er med på å forklare hennes reaksjoner etter overgrepet. 
Kanskje er bakgrunnshistorien av den noe ekstreme varianten, mens nåtidsskildringene nok ikke fremstår med 100% troverdighet. 

Verhoevens film har imidlertid flere innslag av sort humor, som gjør selv historiens villere elementer spiselige. 
Elle er morsom i scener der den egentlig ikke burde være det, men det fungerer! 

Presist og behersket spill 

Persongalleriet er stort og fargerikt, og inneholder blant andre eksmannen Richard (Charles Berling), den kjekke naboen Patrick (Laurent Lafitte), den utsvevende moren Irène (Judith Magre), venninnen Anna (Anne Consigny) og hennes mann, Robert (Christian Berkel), som også er Michèles elsker. 

Men filmens kjerne er Isabelle Huppert i en stram rolle som spilles presist og behersket. 
Figuren vandrer på en stram line mellom dramatikk og komikk, og Huppert holder balansen elegant med skuespill av høy klasse. 

Elle har en tematikk som kan føles ubehagelig. 
En kvinnes dragning mot voldelige, seksuelle overgrep er kontroversielt. 

I denne filmen blir det etter hvert litt uklart hvem som er overgriper og offer. 
Paul Verhoeven skildrer dette med sterke virkemidler, uten at det fremstår direkte spekulativt. 

En skuespiller av Isabelle Hupperts kaliber ville ikke latt det skje. 
Derfor er Elle et sofistikert drama som absolutt kan anbefales 
",1
"Aquarius
Sonia Braga gjør en kraftprestasjon i hovedrollen. 

Rollen som Clara i den brasilianske filmen Aquarius er av typen en skuespiller kan gå og vente på gjennom en hel karriere. 
Sonia Braga kaster ikke bort muligheten, og presterer et fullendt portrett av en aldrende kvinne med et tydelig levd liv bak seg. 

Kleber Mendonça Filho har skrevet og regissert en rik og varm film med en stemningsfull miljøskildring og et rikt spekter av interessante figurer. 

Historiens konflikt får kanskje en litt for brå konklusjon, men Aquarius er et godt fortalt drama som heves av Sonia Bragas kraftprestasjon i hovedrollen. 

Handler om livets gang 

Historien er delt opp i tre kapitler. 
I det første feirer den unge Clara (Barbara Colen) sin gamle tante Lucia (Thaia Perez) sammen med resten av storfamilien i leilighetsbygningen Aquarius i kystbyen Recife. 

I det neste ser vi hvordan den gamle Clara (Sonia Braga) bor alene i den samme leiligheten, og hvordan livet hennes har forandret seg gjennom årene som har gått. 
Hun er enke, men fremdeles et viktig ankerfeste for sine tre barn og andre familiemedlemmer. 

Det siste kapittelet skildrer Claras kamp mot eiendomsselskapet som har kjøpt alle de andre leilighetene i bygningen hun bor i, og forsøker å tvinge også henne til å selge sin, fordi de vil rive alt og bygge nytt. 
Gjennom alle kapitlene blir det trukket lange linjer om håp, savn, kjærlighet og familie, altså selve livets gang, både i fortid, nåtid og fremtid. 

Sonia Bragas innsats i hovedrollen kan knapt overvurderes. 
Hun formidler Claras stolthet og sårbarhet med et uttrykksfullt ansikt preget av et liv fylt av gleder og sorger. 

Hun fremstår som et ekte menneske som både kan bite fra seg når det trengs, men også trekke seg tilbake når usikkerheten melder seg. 

Det gjør inntrykk å se hennes kamp mot eiendomsselskapet, som forsøker å overtale henne til å selge leiligheten med mer eller mindre ufine midler, en lei situasjon som forplanter seg til andre deler av hennes hverdag. 

Det er også bevegende når vi ser henne våge på andre fronter, som for eksempel en forsiktig flørt med en enkemann, som går i oppløsning når hennes brystoperasjon blir åpenbar. 

Braga spiller overlegent godt i alle aspekter ved rollen, og gjør Clara til en figur som slett ikke er perfekt, men i høyeste grad troverdig. 

Varm og nostalgisk skildring 

Kleber Mendonça Filho bruker smarte grep for å illustrere tidens gang. 
Den unge Clara har kort hår etter en kreftbehandling. 
Når vi først møter den gamle Clara, er hennes lange, fyldige hår et tydelig tegn på kampen hun har vunnet og tiden som har gått. 

Hennes vinylsamling er et bindeledd mellom fortid og nåtid, med høy avspilling av Queen-låter som noen av høydepunktene. 
Et møbel i leiligheten brukes også som en bestandig kulisse gjennom flere tidsskildringer, både i 1940, 1980 og 2014. 

Aquarius føles som en varm og nostalgisk skildring av hva som har vært viktig i Claras liv, og hvordan dette fremdeles påvirker hennes valg. 
Det er med på å forklare hennes standhaftighet når leiligheten hennes står i fare. 

Hun har hele livet sitt knyttet til denne boligen. 
Å ta farvel med den ville vært som å ta farvel med alle minnene. 

Aquarius bruker god tid på å fortelle historien, men de to timene og 22 minuttene flyr av sted. 
Faktisk burde filmen kanskje ha vart enda litt lenger, for den får det tilsynelatende litt for travelt med avslutningen. 

Konflikten med eiendomsselskapet kulminerer med en scene der vi ser hvordan Clara kjemper tilbake med stahet og besluttsomhet. 
Konklusjonen kommer for raskt, og et etterspill savnes. 

Likevel er Aquarius et godt fortalt og særdeles velspilt drama. 
Jeg har dessverre ikke sett mange av Sonia Bragas filmer, men hun gjør sannsynligvis en av sin karrieres beste roller her 
",1
"Silence
Sterkt drama om Guds taushet. 

Silence er et prosjekt Martin Scorsese har hatt på blokka i flere tiår. 
Kanskje er det vissheten om det som gjør at denne filmen fremstår som et tungtveiende, personlig verk fra den legendariske regissøren. 

Det er et sterkt drama om kristen tro under hardt press i Japan på 1600-tallet, med Andrew Garfield og Adam Driver i imponerende hovedroller. 
Noen av de japanske bifigurene står kanskje i fare for å bli i overkant karikerte, men er like fullt godt etablerte og minneverdige. 

Scorsese regisserer sikkert og kontrollert en historie som stiller store spørsmål rundt religiøs tro. 
Silence er ikke en film man kan stille seg likegyldig til, selv om man må smøre seg med litt tålmodighet før Scorseses ambisjoner står klart frem. 

Leter etter sin mentor 

Silence er basert på Shusaku Endos roman Taus himmel fra 1966, som er inspirert av historiske omstendigheter. 
Scorsese har skrevet filmmanuset sammen med Jay Cocks. 

Det handler om de portugisiske prestene Rodrigues (Andrew Garfield) og Garupe (Adam Driver), som reiser til Japan i 1640 for å lete etter sin mentor, pater Ferreira (Liam Neeson). 
Han har ikke har gitt lyd fra seg på flere år og det ryktes at han har frafalt sin katolske tro. 

De får tvilsomme Kichijio (Yosuke Kubozuka) til å lede dem inn i Japan, men må være ytterst forsiktige, fordi landets kristne blir jaget av inkvisitoren Inoue (Issei Ogata), som torturerer dem som nekter å frafalle. 

Fotograf Rodrigo Prieto filmer et mytisk Japan, ofte innhyllet i tåke. 
Man føler seg transportert til et definitivt annerledes rike, der kulturen er virkelig fremmed og lite imøtekommende. 

Scorsese skildrer den japanske inkvisisjonen som bestialsk og sadistisk, noe den helt sikkert også var, men man får likevel et inntrykk av motivene bak. 
Inkvisisjonen mener at landet er truet av den kristne misjoneringen, som de ser som et farlig fremmedelement, og har satt seg fore å renske den ut. 

Mot dette bakteppet forteller Scorsese en historie om skyld og forsoning, der prestene settes på prøver som gjør det vanskelig å forstå hvordan de kan holde så hardt på sin gudstro. 
Vi ser spesielt hvordan Rodrigues stiller spørsmål om Guds taushet gjennom hans prøvelser. 

Grusomme torturskildringer 

Noen av filmens skildringer er repeterende, som flere seremonier der kristne må trampe på et Jesus-bilde for å bevise at de er frafalne. 
Det kan være vanskelig å forstå symboleffekten i en slik handling, men fremgangsmåten er like fullt et historisk faktum. 

Andre scener gjentar den sterke paranoiaen som både prestene og japanske ""kirishitan"" føler i møte med ukjente som man ikke kjenner trostilhørigheten til. 

Filmen inneholder også flere grusomme torturskildringer, som riktignok ikke er av The Passion of the Christ-kaliber, men like fullt ubehagelige. 
Man får gang på gang harde inntrykk av brutale menneskelige lidelser. 

Silence kan være en tung og vanskelig film å se. 
Den er nok også en anelse for lang med sine 2 timer og 41 minutter, selv om det sitter langt inne å beskylde Martin Scorsese og hans faste klipper siden 1980, Thelma Schoonmaker, for ikke å ha redigert stramt nok. 

Det oppveies blant annet av sterke prestasjoner av Garfield og Driver, som virkelig utmerker seg som to av tidens spennende skuespillere, mens Issei Ogata stjeler samtlige scener han er med i som Inoue. 

Det er også åpenbart at Scorseses utfordrende film forteller en dyp og inderlig historie som innbyr til refleksjon og ettertanke om religiøst betonte kulturkonflikter som vi også ser konturene av i dag. 
Dette gjør Silence til en spirituell og tankevekkende filmopplevelse 
",1
"Nocturama
En intens skildring av politisk vold i Paris. 

Den franske filmskaperen Bertrand Bonello forteller en historie om opprørsk ungdom i Nocturama. 
Og da snakker vi ikke opprørsk i form av festing, alkohol og oppgjør med foreldre, men i form av opprør mot staten og samfunnet. 

Nocturama følger en gjeng med unge mennesker som planlegger en rekke angrep i Paris. 
Dette er en stilistisk og interessant skildring av en terrorhandling, men filmen går aldri ned i materien på hvilke motiv som ligger bak. 

Intens spenning 

Nocturama begynner i stillhet på metroen. 
En gruppe unge mennesker, helt tydelig fra ulik sosial bakgrunn, er på vei et sted. 
De snakker ikke sammen, men vi ser ut ifra blikkene de sender hverandre at de er i samme båt. 

Ungdommene fordeler seg på ulike linjer, de tar bilder av hvor de befinner seg, kaster mobilen i søpla. 
Et tidsstempel på lerretet forteller oss hva klokka er. 

Kameraet følger alltid én rollefigur av gangen, og vi får se de samme tidspunktene og scenene flere ganger fra ulikt perspektiv. 
Dette er en effektiv spenningsbygger, og stillheten i starten av filmen skaper også en intens atmosfære. 

Vi forstår at et angrep er i ferd med å skje, men vi vet ikke i hvilken form det kommer til å utspille seg. 

Dykker aldri ned i materien 

De unge skuespillerne i filmen klarer å formidle hvor mye som står på spill på en troverdig måte, men filmskaper Bonello gir dem ikke muligheten til å si noe om hvorfor de gjør som de gjør. 

Jeg kunne ønske filmen i større grad utforsket hva som driver disse unge menneskene. 
Vi blir servert noen linjer om at «det perfekte demokratiet har skapt sin egen fiende», og at etter nedgang, så kommer renessansen. 
Ungdommene konstaterer at de gjorde det som måtte til, men dypere enn det kommer vi aldri. 

Hva har disse menneskene opplevd? 
Hvordan har samfunnet drevet dem til å tro at vold er den eneste løsningen? 
Det er provoserende at Bonello ikke gir oss noen svar, noe som helt sikkert er filmskaperens poeng. 

Blir langtrukken mot slutten 

Etter angrepene er utført, gjemmer ungdommene seg på et kjøpesenter midt i Paris etter stengetid, og her mister filmen noe av nerven. 

Natta kjennes lang for ungdommene som venter i et slags vakuum før de kan gå ut. 
Det er nok helt bevisst at Bonello lar oss kjenne på følelsen av at ting tar så uendelig lang tid når man venter, og han bygger opp frustrasjonen hos ungdommene. 

Men her blir filmen for langtrukken for min del, og når filmen får sin slutt etter to timer og ti minutter har jeg sett på klokka flere ganger. 

Må sees i kontekst med samtiden 

Det er umulig å ikke tenke på fjorårets terrorangrep i Paris når man ser Nocturama. 
Selv om Bonello skrev manuset allerede i 2011, og filmen ble laget før Bataclan-angrepet, så er det ikke til å unngå at dette preger måten vi ser filmen på. 

Det er noe av grunnen til at det er så provoserende at Bertrand Bonello går såpass overfladisk til verks. 
Når man skildrer radikal vold, uavhengig av om det er islamister, høyreradikale eller anarkister det handler om, så vil jeg vite mer om bakgrunnen. 

Sett bort ifra dette er Bonellos film likevel en spennende skildring av et nøye planlagt angrep mot den franske stat. 
Filmens første halvdel er knallgod, men det holder dessverre ikke hele veien inn til mål 
",1
"Det er bare verdens undergang
En ubehagelig god film. 

Jeg hater egentlig filmer om dysfunksjonelle forhold. 
De kan ofte være så vanvittig ubehagelige å se. 

Xavier Dolans Det er bare verdens undergang er så ubehagelig som det kan bli. 
Filmen skildrer en klaustrofobisk formiddag vi helst skulle ha vært foruten. 

Men dette er også et godt drama, drevet av strålende skuespillere. 

En vanskelig hjemkomst 

Den prisvinnende forfatteren Louis (Gaspard Ulliel) skal dø. 
Han ønsker å ta et oppgjør med familien han omtrent ikke har hatt kontakt med på tolv år, og reiser hjem fra storbyen for å besøke moren, søsteren, broren og svigerinnen sin. 

Møtet blir akkurat så vanskelig som Louis fryktet. 
Hjemkomsten hans trigger et vell av begravde følelser – bitterhet, sorg og sinne. 

Louis føler han ikke har noe til felles med familien, og de føler at han ser ned på dere provinsielle liv – som han kanskje gjør. 

Klaustrofobisk 

Det er bare verdens undergang er basert på et teaterstykke av Jean-Luc Lagarce, og Dolan har holdt på noe av rammeverket i sin tolkning. 
Filmen er som et kammerspill, der samtaler mellom to og to figurer foregår i små rom. 

Dolan liker å bruke det visuelle uttrykket i filmene sine for å fortelle noe om rollefigurene i dem. 
Her er kameraet svært tett på, og rollefigurenes ansikter fyller ofte store deler av skjermen, mens resten av bildet er ute av fokus. 

På denne måten visualiseres den klaustrofobiske følelsen Louis kjenner på, og videreføres til oss som sitter i kinosalen. 

Og det er nesten uutholdelig å være i disse små rommene med denne dysfunksjonelle familien. 
Louis sin angst for konfrontasjon er til å ta og føle på. 

Godt skuespill 

Med kameraet så nært er det ingen som kan slippe unna med slett skuespill. 
Men så har også Dolan samlet et fabelaktig knippe skuespillere. 

Nathalie Baye, Marion Cotillard og Léa Seydoux spiller kvinnene i familien, og deres scener alene med Gaspard Ulliel er filmens beste. 

Baye, som spiller Louis sin mor har en enorm tilstedeværelse på lerretet, mens Louis sin svigerinne Cathrine er svært følsomt spilt av Marion Cotillard. 
Med det tette kameraet får hun virkelig brukt sine uttrykksfulle øyne for alt de er verdt. 

Ubehagelig, men god 

Dolans filmer omhandler ofte tabuer eller temaer som er vanskelig å snakke om, og det er mye som forblir usagt i Det er bare verdens undergang. 

Bitterhet, sorg og sinne kommer opp i dagen i løpet av Loius sitt besøk, men det er fortsatt mye som ligger igjen under overflaten, klart til å bli et betent sår. 

Dette er altså ingen behagelig filmopplevelse – men Xavier Dolan har, i sin nette alder av 28 år, laget nok en god film. 
",1
"Hidden Figures
Publikumsfriende feelgood fra virkeligheten. 

Hidden Figures er et publikumsfriende feelgood-drama, og det er ikke nødvendigvis noe galt i det, men det er litt vanskelig å forstå hvorfor den ble Oscar-nominert som beste film. 

Det skyldes kanskje tematikken, nemlig afroamerikanske kvinners kamp mot diskriminering i NASA, men regissør Theodore Melfi velger å fortelle denne historien fra virkeligheten med store doser sentimental nostalgi som fjerner mye av brodden. 

Ambisjonen ser ut til å være å underholde publikum med enkle løsninger på vanskelige problemstillinger. 
Hidden Figures er søt og ufarlig der den med fordel burde ha vært rystende og konfronterende. 

Filmen har absolutt sine sjarmerende øyeblikk, blant annet ved hjelp av sympatiske figurer som spilles godt, men kunne vært enda bedre om den hadde prøvd å være mer enn en kosefilm om et alvorlig tema. 

Fargede kvinner i hvitt miljø 

Hidden Figures er en smart tittel som både handler om skjulte tall og glemte figurer. 
NASA trenger utregning av komplisert matematikk før den første amerikanske astronauten skal skytes ut i verdensrommet på starten av 1960-tallet, og henter inn afroamerikanske kvinner fra en perifer avdeling. 

Katherine (Taraji P. Henson) må kalkulere romkapselens bane, Mary (Janelle Monáe) forsøker å bli NASAs første kvinnelige ingeniør, mens Dorothy (Octavia Spencer) fatter interesse for den splitter nye IBM-maskina som fyller et helt rom. 

Det blir imidlertid ikke enkelt for noen av dem å komme seg opp og frem, da det mannsdominerte miljøet i NASA ikke er tilpasset kvinner, og i hvert fall ikke fargede kvinner. 

Filmen bruker ofte enkle metoder for å skape konflikter, og enkle utveier for å gi dem en løsning, enten det handler om Katherines sanitærforhold og tilgang på kaffe, Marys rettsoppgjør for å få ta et kveldskurs på en hvit skole eller Dorothys kamp for å få lov til å håndtere IBM-maskina. 

Dette var selvsagt en reell kamp for de virkelige kvinnene som filmen skildrer, men tematikken behandles lett i et unødig glattpolert og sødmefylt drama. 

Dyktige skuespillere 

Filmens hovedpersoner skårer heldigvis på sjarmerende appell. 
Taraji P. Henson, Janelle Monáe og Octavia Spencer er dyktige skuespillere og skaper tre forskjellige personligheter som utfyller hverandre godt på lerretet. 

Det mest interessante er å følge oppsvinget i deres NASA-karrierer, men filmen bruker også en del tid på deres privatliv. 
Der mister filmen litt av fremdriften, selv om Katherines nye kjæreste spilles av Mahershala Ali, som alltid er en fornøyelse å se på film. 

Likevel føler jeg at damenes hjemmebane ikke er så spennende som deres trefninger med det hvite NASA-miljøet. 
Det er der dramatikken er størst, blant andre på grunn av Al Harrison, sjefen for NASAs Space Task Group. 
Han er riktignok en oppdiktet figur, men gir oss et hyggelig gjensyn med en opplagt Kevin Costner. 

Hidden Figures forteller en historie som man ikke kan la være å applaudere, til tross for enkelte fortellertekniske svakheter. 
Den skildrer en stormfull epoke i USAs nyere historie, samtidig som den effektivt beskriver hvordan romfartskappløpet på en måte var med på å forene landets innbyggere mot et felles mål på tvers av rase- og klasseskiller. 

Romfartsdelen har ingen klart å fortelle bedre på film enn Philip Kaufmans mesterlige The Right Stuff fra 1982, men den ukjente historien om noen av kvinnene bak bragden, er interessant. 

Hidden Figures burde med fordel ha truffet sterkere, men er likevel en god historieleksjon om en over 50 år gammel kvinnekamp 
",1
"Kong:Skull Island 

Stor og dum film med udiskutabel underholdningsverdi. 

Kong: 
Skull Island er på ingen måte et banebrytende actioneventyr, men lener seg trygt og behagelig på tidligere suksesser i sjangeren. 
Her er det litt Indiana Jones, litt Jurassic Park, og – selvsagt – litt King Kong. 

Regissør Jordan Vogt-Roberts ser ut til å vite nøyaktig hva han fikk i oppdrag å lage, nemlig en stor og dum film med hoderystende logikk, men likevel med en udiskutabel underholdningsverdi. 

Persongalleriet er ikke så saftig som man kunne ønske, og humoren burde også vært mye skarpere, men effektene gir oss førsteklasses monsteraction med et godt spenningsnivå. 
Kong: 
Skull Island er en tilfredsstillende underholdningsdose, bare man ikke tenker for mye underveis. 

Finner noe stort og sint 

Året er 1973 og et skip med amerikanske forskere drar til et ukjent øy i det sørlige Stillehavet for å kartlegge den. 
Blant dem er ekspedisjonslederen Bill Randa (John Goodman), krigsfotografen Mason Weaver (Brie Larson) og sporjegeren James Conrad (Tom Hiddleston). 

En helikopterskvadron under ledelse av oberstløytnant Packard (Samuel L. Jackson) hentes ut av Vietnam for å bli med, i tilfellet det skulle bli bruk for litt militær slagkraft. 
Det blir det selvsagt, fordi det skal vise seg at det finnes noe stort og sint på øya. 

Filmens innledning er effektiv og spennende. 
Man får følelsen av at det ukjente kaller der ute i havet. 
Forklaringen på hvorfor øya ikke har blitt utforsket før er kanskje ikke helt troverdig, men som så mye annet i denne filmen er ikke det særlig viktig. 

Det er jo ingen stor hemmelighet at en diger gorilla som går under navnet Kong regjerer på øya. 
Den første trefningen mellom menneske og dyr er eksplosiv, men samtidig latterlig overdreven. 

Spoiler advarsel: 
Han knerter alle helikoptrene, fordi samtlige piloter finner det formålstjenlig å fly så tett på at han faktisk kan få tak i dem. 
Ja, det bryter med all logikk, men er effektfullt og smeller bra. 

Styggvakker krigsestetikk 

At historien er lagt til 1973 forklarer enkelte ting ved ekspedisjonen som ikke ville ha vært særlig sannsynlig i dag, som blant annet har med sikkerhet og kommunikasjon å gjøre. 

Det gjør det også mulig for regissør Jordan Vogt-Roberts å velte seg i styggvakker krigsestetikk fra tidligere Vietnam-filmer som for eksempel Apokalypse Nå! og Platoon. 

Lydsporet fylles av Creedence Clearwater Revival og Jefferson Airplane, og så møter vi John C. Reilly i rollen som en slags omvendt oberst Kurtz. 
Han gir historien en nødvendig komisk avlastning, selv om den strengt tatt kanskje ikke er spesielt troverdig. 

Effektscenene i filmen holder svært høy kvalitet, og det kan avsløres at Kong ikke er den eneste ukjente skapningen som holder til på øya. 
Kong: 
Skull Island har flere scener med fantastisk eventyraction, som er filmens aller største fortrinn. 

Det kan argumenteres med at humoren er litt blass, at persongalleriet gjerne kunne hatt langt sterkere personligheter, der for eksempel Tom Hiddleston ikke akkurat fremstår som den fødte actionhelt. 

Kong: 
Skull Island har heller ingen dypere filosofi rundt menneskets erobring av naturen, men det den har, er en vedvarende underholdningsevne. 
Bli gjerne med på dette eventyret, bare ikke forvent å føle deg spesielt smartere etterpå 
",1
"Karsten og Petra – ut på tur
Drygt pedagogisk fjelltur for de minste. 

Karsten og Petra – ut på tur er en greit sjarmerende barnefilm som dessverre får lite fart og fjellmoro ut av et ganske godt utgangspunkt. 

En nasjonalromantisk utflukt i den ville norske naturen er krydret med en lovende kjærlighetshistorie. 
Og filmseriens (dette er film nummer fem) nye hovedrolleinnehavere, Oliver Dahl (Karsten) og Alba Ørbeck-Nilssen (Petra), har en kul kjemi som gjør vennskapet troverdig. 

Dessverre holdes alle gode tilløp til eventyr og lidenskap tilbake innenfor et robust gjerde av traust skuespill og tam historiefortelling. 
Filmen blir også anstrengt pedagogisk når den lesser på med fjellvettregler og skogsvisdom som hakker opp flyten og gjør filmen unødvendig tørr og skolevenlig. 

Kjærestejakt i fjellheimen 

Karsten og Petra tar med seg sine familier, og sine snakkende kjæledyr, til fjells i film nummer fem. 
Her blir de møtt av den joviale og dyreglade guiden Aksel (Jeppe Beck Laursen) som både Karsten og Petra raskt blir begeistret for. 

Også Petras mamma, enken Maria (Janne Formoe), får et godt øye til den naturglade guiden. 
Og når barna ser at det kan ligge kjærlighet i fjelluften, så bestemmer de seg for å hjelpe Aksel med romantikken, slik at han kan bli Petras nye pappa. 

Skuespillerne Nora Amundsen og Elias Søvold-Simonsen, som har spilt Petra og Karsten fram til nå, har vokst fra rollefigurene. 
De er erstattet med unge Oliver Dahl og Alba Ørbeck-Nilssen, og de nye hovedrolleinnehaverne gjør gode tolkninger av de to bestevennene. 

De to tåler godt å være i forgrunnen, og Arne Lindtner Næss viser igjen at han er dyktig til å regissere unge skuespillere. 
Flere av filmens beste scener er i selskap med de to barna og deres kosedyr, det er her leken og spenningen kommer naturlig fram i flere ektefølte og relaterbare situasjoner. 

Men det øvrige rollegalleriet får regissør Næss lite ut av. 
En del av rollefigurene, som bestemor Esther (Sigrun Enge) og søsteren Siri (Anna Celine Bredal), blir bare brukt som papirflate replikkleverandører som virkelig sliter på fiksjonstroverdigheten. 
Også mer sentrale skuespillere som Hilde Lyrån, Jeppe Beck Laursen og Janne Formoe burde fått mer å spille på i sine til dels karikerte figurer. 

Forglemmelig fjelltur 

Karsten og Petra–ut på tur har et solid og effektivt filmspråk. 
Her filmes dialog og reaksjoner med tydelige nærbilder, og aktive etableringsbilder driver både turen og handlingen videre. 
Det er flere billedskjønne naturmotiver, og regissør Næss er god på å krydre flere av scenene sine med humoristiske detaljer fra skuespillerne. 

Det lekes også litt med animerte tankebobler for å minne publikum på noen viktige beskjeder. 
Dessverre er disse blant filmens mer kleine og budskapstunge replikker. 
Selv om dette er en film myntet på de yngste barna, burde filmskaperne vært litt mer subtil og tilbakelent med teskjedyttinga. 
Det enkleste er ikke alltid det beste. 

De burde også vært modigere. 
Filmen er så opptatt av harmløs hygge at den saboterer sine egne spenningstopper. 
Handlingen legger opp til flere interessante og friske oppgjør og situasjoner som kombinerer både naturens farer og menneskets dårskap og heltemot, men filmskaperne forlater disse spenningskurvene lenge før magekriblingen og klimaks setter inn. 

Det gjør Karsten og Petra–Ut på tur til en fin, men forglemmelig fjelltur i flatt terreng. 
God på fjellvettregler, men burde vært bedre som underholdning. 
",0
"En handelsreisende
Bevegende og engasjerende fra Asghar Farhadi. 

Manusforfatter og regissør Asghar Farhadis Oscar-vinnende film 
En handelsreisende forteller en bevegende og engasjerende historie om skam og ydmykelse i Teheran. 

Filmen forteller hvordan en voldelig hendelse utløser en krise for ekteparet som rammes. 
Den gir også et innblikk i tankegangen rundt offerrollen i en kultur, hvor reaksjonsmønstret kan fortone seg som litt annerledes enn i vårt eget verdenshjørne. 

En handelsreisende får ingen klar konklusjon på alle problemstillingene som presenteres, og filmens teaterparallell er diffus, men Asghar Farhadi har regissert et interessant drama med en universell emosjonell resonans. 

Blir overfalt på badet 

Ekteparet Emad (Shahab Hosseini) og Rana (Taraneh Alidoosti) spiller hovedrollene i Arthur Millers stykke 
En handelsreisendes død på et teater i Teheran. 

Samtidig må de flytte når bygningen de bor i blir ustabil, og finner en ny leilighet gjennom medskuespiller Babak (Bakak Karibi). 

En kveld blir Rana overfalt på badet av en ukjent gjerningsmann. 
De tar ikke kontakt med politiet, og sier ingenting til sine kollegaer, men Emad finner spor av gjerningsmannen i leiligheten og forsøker å finne ham på egen hånd. 

Filmen beskriver effektivt hvordan Rana sliter med psykiske ettervirkninger, mens Emad føler skam over at noen har sett kona naken i dusjen, og har samtidig skyldfølelse for at han ikke var der for å beskytte henne. 

Derfor holder de hendelsen hemmelig, selv om naboene aner hva som har skjedd. 
Jakten på gjerningsmannen vekker noen spennende moralske problemstillinger. 
Hvilken straff eller ydmykelse fortjener en gjerningsmann? 
Er det rom for tilgivelse og forsoning? 

Det skal vise seg at Emad og Rana har ulike oppfatninger, noe som får betydning senere i handlingen. 
Som publikummer blir man nødt til å gjøre seg opp egne meninger. 

Ingen klar utgang 

Arthur Millers teaterstykke 
En handelsreisendes død er en historie i historien, med visse paralleller til Emad og Ranas situasjon, selv om de ikke virker veldig klare og direkte. 

Vi ser også en filmplakat for Ingmar Bergmans Skammen fra 1968 på gulvet inntil veggen i leiligheten som Emad og Rana måtte forlate, og som blir åsted for historiens klimaks. 
Bergmans film handlet også om hvordan vold påvirker et ektepar. 

At plakaten blir gradvis tildekket mellom scener, er en lei og veldig merkbar tabbe, men gir likevel en indikasjon på tematikken som Farhadi utforsker. 

En handelsreisende er et godt spilt drama, med fine personkarakteristikker og interessante problemstillinger som Farhadis manus viser i all sin komplekse menneskelighet. 

Det bygges opp til et klimaks der man slett ikke er i stand til å forutse hva som skal skje, hvilket gjør filmen mer spennende enn man skulle tro. 
Klimakset bygger imidlertid på noen forutsetninger som stiller voldshendelsen i et litt merkelig lys, uten at det skal avsløres her. 

Historien får heller ingen klar utgang. 
Det videre forholdet mellom Emad og Rana blir hengende litt i løse lufta. 
En handelsreisende er likevel en engasjerende film fra Asghar Farhadi, som fortsetter å fortelle interessante historier om parforhold i krise, slik han gjorde i både Nader og Simin – Et brudd og Fortiden 
",1
"Sameblod
Har scener jeg aldri kommer til å glemme. 

Sameblod er en film som virkelig treffer meg i magen. 

Dette er en gripende historie som fortelles med et naturvakkert og stemningsfullt filmatisk uttrykk og som har en gnistrende god hovedrolle som skinner under vekten av filmens mange konfliktlinjer. 

På et bakteppe av brutal rasisme er Sameblod en film som også utforsker ungdomsopprør, selvrealisering, økonomisk makt og hvordan et samfunns kollektive grusomheter kan påføre mennesker en skamfølelse som fører til selvforakt og ødelagte familier. 

Brutalt godt laget 

Sameblod starter i nåtid der den aldrende Elle Marja (Maj-Doris Rimpi) kommer tilbake til Norrland i Nord-Sverige for sin søsters begravelse. 

Det blir et møte med en samisk kultur hun forlot for lenge siden, og gjennom et langt tilbakeblikk får vi være med på den avskjeden. 

Den unge Elle Marja (Lene Cecilia Sparrok) blir sammen med de andre samiske barna på en liten internatskole utsatt for overgrep og undertrykkelse både fra lokalbefolkningen og myndighetene. 
Det blir etter hvert for mye for den unge jenta, som havner på kant med både skole og familie. 

Dette er en grusom del av Nordens historie, og filmskaper Amanda Kernell tør å holde oss i disse forferdelighetene så det tidvis vrir seg i magen av ubehag. 
Her er det scener som aldri vil forlate hukommelsen min. 

Det fotografene Sophia Olsson og Petrus Sjövik får til sammen med noen nådeløse replikker og noen imponerende seige skuespillerprestasjoner inn i klasserommet er rett og slett brutalt godt gjort. 

Men til tross for slående vonde enkeltscener, er ikke dette en film som dveler i det ubehagelige og det triste. 
Den har rom til både humør og lunhet i sin dramatiske historie. 

En karakterdrevet filmperle 

Samiske Lene Cecilia Sparrok, fra Namsskogan i Nord-Trøndelag, spiller Elle Marja med en energi, nysgjerrighet og verdighet som fengsler, og gjør Sameblod til en karakterdrevet liten perle av en film. 

Den unge spillefilmdebutanten er en fryd å følge når hennes rollefigur modig og fortvilt setter ut for å teste både egne muligheter og bryne seg på samfunnets begrensninger. 

Det er i dette samspillet mellom jakten på å finne seg selv, og flukten bort fra seg selv at Sameblod lykkes så godt. 

Dette er en viktig film som virkelig anbefales. 
Både fordi den gir publikum noen velplasserte nesestyvere fra vår egen nære historie, og fordi Sameblod har noen universelle betraktninger om det å kjempe mot undertrykkelse og egen skamfølelse som gjør den brennaktuell på flere vis. 
",1
"Tungeskjærerne
Et hyggelig, men litt kunstig besøk i nordnorsk fiskekultur. 

Tungeskjærerne er en hyggelig dokumentar som har fokus på et spennende stykke av norsk fiskekultur. 

Å skjære torsketunger på fiskemottaket er en yndet inntektskilde for mange barn langs kysten i Nord-Norge. 
Det gir en tidlig innføring i fiske som næring, og det gir de arbeidslystne barna sjansen til å tjene titusenvis av kroner. 

Dokumentaren er rik på sjarmerende vennskap, søte scener og noen herlige livsbetraktninger fra barnemunn. 
Men filmen oppleves konstruert gjennom et tydelig regissert rammeverk og en ganske fasadefokusert stil. 
Her er det ingen friksjon, ingen ting som problematiseres og Tungeskjærerne blir en dokumentar som ikke kommer ordentlig under huden på miljøet den skildrer. 

Tungeskjæring sett fra Oslo 

Filmen følger hennes reise til fiskeværet Myre der hun besøker sin venn Tobias (10), og blir med han på jobb og prøver seg som tungeskjærer for første gang. 
Her får hun lært seg å bruke kniv på torsketunge, hun får være med på VM i tungeskjæring og hun får henge mye med Tobias og hans venner. 

Gjennom å fremheve hvor rart Ylva synes det er at barn jobber i fiskeindustrien, og ved å tydelig markere hvor veldig urban og fra hovedstaden hun er, så settes tungeskjæringen opp som noe eksotisk og annerledes i filmens anslag. 
Og selv om det gir et tydelig utgangspunkt for fortellingen, så blir det en oppstilt ramme som kjennes litt kunstig. 
Og det er noen flere regivalg som forsterker opplevelsen av at denne filmen er drygt konstruert til tider. 

Ylva har et nært forhold til artisten Tshawe Baqwa fra Madcon, og de to prater sammen i både starten og slutten av filmen. 
De samtalene passer greit inn i filmens fortelling. 
Men når en festscene fra Myre går fra Madcon på stereoanlegget til Madcon på filmens soundtrack. 
Og en musikkvideo med gruppen kryssklippes med dansingen fra leiligheten på Myre, da smaker det såpe av hele opplegget. 
Såpe av den typen som tærer på troverdigheten til dokumentarfilmskaperen. 

Gode hovedpersoner 

Tungeskjærerne er en film som handler vel så mye om vennskapet mellom Ylva og Tobias, som om torskehoder, og det er i samtalene mellom de to at filmen er på sitt beste. 

Begge to er kvikke og taleføre barn som det er lett å like. 
Og spesielt deres samtaler om hvordan det er når foreldre skiller lag, er scener som gjør inntrykk med både sårhet og poengtert humor fra barna. 
Her er det mange gode gullkorn fra barnemunn. 

Selv om det er et barnevennlig og litt pyntet bilde som males av Myre og arbeidslivet på fiskemottaket, så har regissør Melkeraaen og fotograf Håvard Fossum laget en fargerik og levende film som aldri blir kjedelig å se på. 
De serverer også noen visuelle godbiter underveis, blant annet en velkoreografert dansesekvens med fisk, baljer og skarpe redskaper. 

Denne varmen og lekenheten gjør Tungeskjærerne til trivelig kinoselskap for spesielt de litt store barna. 
Men filmen er ikke nysgjerrig nok på fiskearbeidet eller god nok på miljøskildringene til å virkelig sette kroken i meg. 
",0
"Ishavsblod – De siste selfangerne
Gir et utskjelt yrke en oppreisning. 

Dokumentarfilmen Ishavsblod – De siste selfangerne skildrer livet om bord på selfangstskuta Havsel på det kanskje siste toktet i Nordishavet i 2015. 

Regissørene Trude Berge Ottersen og Gry Elisabeth Mortensen gir et svært interessant innblikk i hvordan moderne selfangst foregår, samtidig som filmen inneholder fine personkarakteristikker av et morsomt mannskap. 

Det er dramatiske bilder som presenteres, både når det gjelder selve fangsten og de tøffe omgivelsene den foregår i. 
Dokumentaren er engasjerende og gir en fornyet respekt og forståelse for den tradisjonsrike selfangsten som nå ser ut til å være historie. 

Kontrastfylte bilder av blodige isflak 

Filmen starter med å gi oss en effektiv smakebit på hvordan selfangsten foregår. 
En fangstmann med kroppskamera hopper forsiktig fra isflak til isflak mot en skutt sel mens hjertet hamrer av spenning og forventning. 

Så går filmen litt tilbake i tid og introduserer oss for noen av personene som skal være med på dette kanskje siste toktet. 
Førstestyrmann Espen Brandal pakker hullete ullundertøy mens han åpent erkjenner at kapteinen Bjørne Kvernmo er en spesiell fyr. 

Når vi møter sistnevnte, får man et inntrykk av at det kanskje ikke er langt unna sannheten, men Kvernmo fremstår også som ytterst seriøs og profesjonell med sine sjøvante kunnskaper, og gjennomtenkte holdninger. 

Han kommer med mange fargerike uttalelser som vitner om en noe hard personalpolitikk. 
Det går blant annet ut over ferskingen Håkon Birkeland, som får visse innkjøringsproblemer ombord. 

Ishavsblod har mange flotte bilder av livet på havet i både stille solvær og kokende storm. 
Den har også kontrastfylte bilder av blodige isflak, som kanskje kan føles ubehagelig å se på, men som samtidig er vakkert på en forunderlig, særegen måte. 

Avliving av søte seler kan være noe som enkelte kvier seg for å se, men det filmes forholdsvis skånsomt på en elegant måte. 
Kameraet vendes bort eller endrer fokus under de verste scenene, så du slipper å se hakapik knuse selskalle. 

De store blodmengdene spares man også for innledningsvis, men det blir mer og mer av det dess lenger ut i filmen man kommer. 
Det er åpenbart at Ottersen og Mortensen har hatt en plan om å gjøre publikum gradvis vant til synet før blodet får strømme fritt. 
Når vi får se selfangsten i all sin grufulle prakt, gjør det inntrykk. 

Observant kamera 

Ishavsblod gir et godt bilde på livet om bord på Havsel, der mannskapets harde arbeidshverdag og dynamikken mellom dem skildres nært og tett. 
Vi får flotte bilder av fangstmenn i aksjon på et bølgende teppe av isflak. 

Et observant kamera fanger inn mange små hendelser i hverdagen, som for eksempel kvessing av øks, soving på lugar, utkikk fra mastetoppen og matlaging i byssa, redigert med god flyt og rytme av rutinerte Anders Teigen. 

Den mest dramatiske sekvensen er når Havsel må stikke til Island med en sterk storm i hælene. 
Her har Ottersen og Mortensen sikret seg mange bilder som effektivt viser viktigheten av å sikre ting om bord i en båt når bølgene ruller som verst. 

Ishavsblod – De siste selfangerne gir et solid inntrykk av moderne selfangst, hvordan de overholder regler, lytter til selfangstinspektøren som er med og har respekt for arbeidet som utføres. 

Man får en sørgmodig følelse av at den tradisjonsrike fangsten nå ser ut til å være historie, men filmen diskuterer ikke omstendighetene rundt dette, hverken de følelsesdrevne kampanjene mot selfangst, statens fjerning av subsidiene, eller EUs importforbud mot selprodukter. 

Filmen legger riktignok opp til et slags spenningsmoment om hvorvidt førstestyrmann Espen vil komme til å ta over, uten at det blir konkludert. 
Dersom Ishavsblod virkelig skildrer det aller siste selfangst-toktet, er det i det minste en svært solid dokumentarfilm som gir et utskjelt yrke en oppreisning 
",1
"Patriots Day
Svulstig hyllest med godt actiondriv. 

Patriots Day er en actionfylt dramatisering av terrorangrepet mot maratonløpet i Boston i 2013. 

Det er ikke til å komme bort fra at filmen blir litt svulstig som hyllest til tider. 
Den spiller hardt på hjertestrengene, dikter opp en heroisk politihelt (Mark Wahlberg) og lar både Bostons lokale særpreg og USA som nasjon skinne i en patriotisk glød. 

Men dette er også en drivende spennende historie fra virkeligheten. 
Det er fascinerende å følge etterforskningen, og etter hvert klappjakten på Tsarnaev-brødrene. 
Og det er en historie full av dramatikk og nerve som får ekstra pondus av utmerkede karakterskuespillere som John Goodman, Kevin Bacon og J.K. Simmons. 

Holder oss inne i kaoset 

Med en spilletid på godt over to timer, er dette en film som viser fram flere sider av den tragiske bombingen. 
Vi følger både politifolk, Bostons ledere, terroristbrødrene Dzhokar og Tamerlan Tsarnaev og flere av ofrene før, under og etter eksplosjonene. 

Selve bombingen er et dramatisk skue. 
Regissør Peter Berg (Deepwater Horizon) klarer, med smart effektbruk, å holde oss inne i kaoset og usikkerheten som oppstår under slike omstendigheter. 
Hva har skjedd? 
Hvem trenger hjelp? 
Er angrepet over? 
Disse spørsmålene gjør seg tydelig gjeldende for publikum, og de gjør inntrykk. 

Jakten som følger etterpå legger seg opptil en mer tradisjonell Hollywood-mal. 
Her er det klare helter, FBI og lokalt politi krangler generisk og kryssklippingen mellom etterforskningen og flukten holder intensiteten oppe. 

Tipper litt mye mot actionsjangeren 

Mange av filmens sentrale roller er hentet rett fra virkeligheten, men det er ikke hovedpersonen. 
Mark Wahlberg spiller Tommy Saunders. 
Politimann med et rufsete rykte, men et hjerte av gull. 
Han skal være løst basert på flere virkelige personer, og er diktet opp for å gi oss en handlingens mann å følge gjennom alt kaoset. 

Det gir filmen styrker som menneskelig drama, men Saunders er så usannsynlig ""alltid på plass"", og framstår så konstruert som arbeiderklassehelt fra Boston, at jeg rykkes litt ut av historien noen steder. 

Vi serveres også noen corny replikker som ligger nærmere Die Hard enn troverdig dramatisering av virkeligheten. 

I hvert fall synes jeg at en politimann som tørt kommenterer ""I have to quit smoking"" rett etter å ha blitt andpusten av å ta livet av noen, er av typen som trekker filmen inn i actionkomedieland. 

Slike scener harmonerer dårlig med en film som ellers prøver å bli trodd. 
En film som bruker klipp fra virkelighetens dekning for å gi seg selv et autentisk drag, og som avsluttes med følelsesladde intervju med personene som portretteres i filmen. 

Patriots Day er ikke en film som prøver å finne ut hvorfor Tsarnaev-brødrene valgte å angripe et sivilt mål i USA – de er bare forferdelige terrorister. 
Og filmens tydelige beskjed er at om du angriper USA, så kommer de og tar deg. 
Den retorikken kunne med fordel vært løst på mer nyansert vis, men ensidigheten er jo som forventet i en film som bærer mye av budskapet i tittelen sin. 
",1
"Skjønnheten og Udyret
Overskygges av originalen. 

Disney sparer ikke på noe i spillefilmen Skjønnheten og Udyret, basert på deres egen tegnefilm. 
Regissør Bill Condon har fått lage et stort, vakkert og sveipende eventyr som visuelt matcher minnene fra 1991-filmen langt på vei. 

Nostalgien slår inn for fullt, men filmen oppnår ikke helt den samme følelsen av evig romantikk, samt at historiens svakheter blir synliggjort på en mer avslørende måte. 

Spillefilmversjonen er profesjonelt utført til fingerspissene, men er ""bare"" god, der originalen er fantastisk. 
Og når Emma Watson fremstår som en litt bleikere Belle enn forventet, blir det klart at det fremdeles er tegnefilmen Skjønnheten og Udyret som vil leve lengst. 

Spillefilmen følger handlingen fra tegnefilmen nesten slavisk. 
Det handler om Belle (Emma Watson) som havner i fangenskap hos et udyr i et slott i skogen, som vi vet er rammet av en forbannelse som blir eviggjort om noen ikke forelsker seg i ham, til tross for hans skremmende utseende. 

Belle rammes imidlertid av tidenes Stockholm-syndrom, og går fra å være fortvilet og fluktklar fange til undrende og romantisk interessent på besynderlig kort tid. 

Samtidig er den sleske beileren Gaston (Luke Evans) ute etter Belles hånd, og når han får nyss om situasjonen, samler han landsbybeboerne til kamp mot Udyret. 

Gjør ingen store sprell med handlingen 

Etter hvert som eventyret utspiller seg blir det klart at filmen ikke har tenkt å gjøre store sprell med handlingen. 
Sekvensene fortelles veldig likt som i tegnefilmen. 

Det tilføres lite nytt, bortsett fra noen få historietråder om blant annet Belles mor, LeFous homofile seksualitet og noen ekstra sangnumre. 

Den store attraksjonen er å se det kjente eventyret med levende mennesker i mer eller mindre virkelige omgivelser. 
Her holder både foto, scenografi og digitale effekter en imponerende høy kvalitet. 

Emma Watson er ingen dårlig Belle, men jeg hadde forventet en mer sprudlende og fargerik figur. 

Hun virker litt for blass og uinteressant til å rettferdiggjøre det faktum at hele landsbyen synger hvor fantastisk hun er, eller forklare overfladiske Gastons interesse for henne. 

Watson har likevel tilstedeværelsen og, viser det seg, sangstemmen til å fylle rollen godt nok. 
Dan Stevens er også god som det plagede, desillusjonerte Udyret, som man raskt forstår ikke er så skremmende som utseendet signaliserer. 

Disneys første homo 

Luke Evans får leke seg med Gastons komiske jåleri, som gir mange lattervekkende situasjoner, ofte i godt samarbeid med Josh Gad som kameraten LeFou. 
Sistnevnte skal være Disneys første åpent homofile figur, som vel var på tide. 

Enkelte av de andre figurene sliter litt. 
I store deler av filmen er Belle alene med Udyret og hans forheksede stab, inkludert kandelaberen Lumiére, bordklokka Klokksworth og tekanna Mrs. Potts. 

Det besynderlige er at de dataanimerte figurene er mindre livaktige enn sine håndanimerte forgjengere. 
De stemmelegges imidlertid fortreffelig av Ewan McGregor, Ian McKellen og Emma Thompson, som hever inntrykket. 

Eventyrets moral har alltid vært en smule råtten, noe som merkes tydeligere her enn i tegnefilmen. 

Historien påstår å handle om indre skjønnhet, men ytre stygghet er likevel selve utfordringen, og ytre skjønnhet er det som ønskes, og er den store premien for å overvinne hindringene. 

Moralen hadde vært mer troverdig om Udyret hadde fortsatt å være udyr, men man får ha forståelse for at det kanskje hadde vært et eventyr med mindre appell. 

Skjønnheten og Udyret er et pent eventyr som først og fremst er en påminnelse om hvor god tegnefilmen var og hvor fantastisk Alan Menkens originale komposisjoner er. 

Musikken gjenbrukes veldig godt i den nye filmen, mens Menkens nye melodier også behager ørene. 
Dette er så fengende toner at det nesten ikke går an å mislykkes. 

Det har regissør Bill Condon heller ikke gjort. 
Fortellergleden er overbevisende, detaljrikdommen er imponerende og kjærlighetshistorien holder fremdeles akkurat passe temperatur. 

Skjønnheten og Udyret føyer seg pent inn i rekken av Disneys nye versjoner av gamle tegnefilmer, selv om den må finne seg i å overskygges av originalen. 
",1
"Kvinne, ukjent
Humant og moralsk utfordrende drama. 

De belgiske brødrene Jean-Pierre og Luc Dardenne fortsetter å lage sosialrealistisk film forankret i aktuell virkelighet. 
I Kvinne, ukjent forteller de en historie som berører både fattigdom, prostitusjon, innvandring og organisert kriminalitet i det moderne Europa. 

Filmens hovedperson opererer innenfor et begrenset område både geografisk og emosjonelt, der sistnevnte element gjør det litt vanskelig å opparbeide seg det helt store engasjementet for hennes kamp for sannhet og rettferdighet. 

Kvinne, ukjent er et grått, trist og kaldt drama, men også humant og moralsk utfordrende. 

Et lik blir funnet 

Jenny Davin (Adèle Haenel) er privatpraktiserende lege i Seraing i nærheten av Liége (Dardenne-brødrenes hjemby). 
En kveld ringer noen på døra, men Jenny lukker ikke opp, fordi det er en time etter stengetid. 

Dagen etter får hun vite at liket av en ukjent afrikansk kvinne er funnet i nærheten. 
Opptak fra et sikkerhetskamera viser at det var henne som ringte på kvelden før. 

Jenny får en stor skyldfølelse for at hun ikke lukket opp, og begynner å spørre både pasienter og andre i nærområdet for å finne kvinnens identitet. 

Det er ikke bare den døde jenta som er en ukjent kvinne i denne filmen. 
Jenny er også et anonymt og ubeskrevet blad. 

Vi får ikke vite noe om henne, annet enn at hun er en pliktoppfyllende lege med stor ansvarsfølelse for sine pasienter. 
Det kan virke som om hun ikke har et privatliv. 
På ett tidspunkt flytter hun inn på legekontoret, uten at vi får vite noen klar årsak. 

Man mistenker nesten at hun har vært igjennom et brudd på privatfronten som enten har gått tapt i klippen, eller aldri blitt filmet. 
En sterkere oppbygging av figuren hadde vært å foretrekke. 

Spiller tørt i hovedrollen 

På enkelte punkter gjør Dardenne-brødrene noen merkelige valg. 
Det virker som om noen deler av historien rett og slett har blitt borte på veien, som når Jenny får vite om et kjøretøy, og hun i neste scene plutselig møter eieren under påskudd av å være en interessert kjøper. 

Som når hun plutselig begynner å sove på kontoret. 
Som når hun plutselig endrer sine jobbplaner ut av det blå, men venter unaturlig lenge før hun kunngjør det overfor den det gjelder. 
Det er rimelig å anta at dette ikke er en avgjørelse hun tar der og da, men har tenkt nøye igjennom før møtet. 

Problemet er kanskje at det er vanskelig å lese henne. 
Jennys sinnstilstand varierer med ørsmå utslag mellom glede, sinne og sorg. 
Adèle Haenel er helt sikkert instruert til å spille tørt, og gjør det godt, men det byr på visse utfordringer å knytte emosjonelle bånd til en såpass underspilt figur. 

Kvinne, ukjent er interessant som minimalistisk stiløvelse, der Jean-Pierre og Luc Dardenne serverer en interessant historie om etikk, moral og menneskelighet. 

Brødrene viderefører sin tørre, saklige og direkte fortellerstil fra filmer som Sønnen, Barnet, Gutten med sykkelen og To dager, en natt, som alle formidlet historier med større emosjonell slagkraft. 

Kvinne, ukjent er ikke blant brødrenes beste filmer, men har gode nok kvaliteter til å rettferdiggjøre et liv på kino 
",1
"United States of Love
Gråtrist og ubehagelig fra kjærlighetens kjeller. 

United States of Love er en velgjort og ubehagelig reise i de triste, fæle og ensomme delene av menneskets kjærlighetsliv. 

I en smart komponert flettverksfilm følger regissør Tomasz Wasilewski fire kvinner som på ulikt vis oppdager at gresset er ganske grått på alle sider av kjærlighetens gjerder. 
Og måten den polske filmskaperen lar det hele eskalere på er like imponerende som det er uventet. 

Det er likevel en film som tester tålmodigheten min på veien mot sitt utmattende og vonde klimaks. 
Filmen er omstendelig i situasjonsoppbyggingen, og selv om det kommer mye kompleks karakterutvikling av denne seige komposisjonen, så blir det til tider for langdrygt. 

Fire ulykkelige historier 

United States of Love spilles ut på et bakteppe av nyvunnet frihet for Polen. 
Året er 1990. 
Muren har falt. 
Økonomien er åpen. 
Supermarkedet selger jeans, og skolen underviser i dans à la Whitney Huston. 

Vi følger fire kvinner som på hvert sitt vis tar sats i dette nye samfunnet og prøver å finne fram til egen lykke. 
En er strandet i et kaldt ekteskap og drømmer om den lokale presten, en annen er forelsket i den mye yngre nabokvinnen. 

Dette er rike karakterportrett som viser hele rollefigurer som er relaterbare og gripende. 
Skuespillet er dempet og hverdagslig og gir en følelse av at dette er mennesker og situasjoner som lett kan overføres fra Polen 1990 til hvor som helst. 

Men ved å plassere dette dramaet i en nasjons brytningstid, hvor håpet preger samfunnet, så blir kontrasten ekstra virkningsfull når Wasilewski maler ut sine sosialrealistiske tragedier. 

En krevende film 

United States of Love er ikke en film for alle. 
Den har et tema det er lett å sette seg inn i, men både tempo og fortellerstil gjør den krevende for et norsk kinopublikum. 

Fotograf Oleg Mutu går for en fargepalett som er isende kjølig og smaker tungt av den hverdagsgråheten filmen tematiserer. 
Og regissør Tomasz Wasilewski er tilbakeholden med å si ting rett ut. 

Mange av scenene fanger opp handlinger som antyder og beskriver sinnsstemninger og begjær hos karakterene, så er det opp til publikum å sette disse sammen for å skjønne hva og hvorfor. 
Noen av disse nøye komponerte konstruksjonene er en opplevelse, men filmen er ujevn i kvaliteten på sine poeng, og av og til brukes det lange strekk på å si veldig lite. 

Det gjør at filmen blir kjedelig i perioder, men sannelig slår den fra seg også. 
Filmens siste akt er så vond og vellaget at de siste bildene hang fast i kroppen lenge etter at kinolyset gikk på. 
",1
"Moderne kvinner
En fornøyelig filmopplevelse. 

Moderne kvinner er en nytt komisk drama fra Mike Mills, den amerikanske regissøren kjent fra reklamefilmer, musikkvideoer og spillefilmene Thumbsucker og Beginners. 

I Moderne kvinner er han mest interessert i dynamikken mellom figurene i persongalleriet. 
Filmen handler ikke om en spesiell konflikt eller problemstilling. 
Den handler om et knippe kvinner og menn som bare forsøker å finne ut av en del ting i livet. 

Det høres kanskje ikke ut som stort, men er et underholdende og underfundig drama med morsomme og småskrudde figurskildringer. 

Et fletteverk av følelser 

Historien finner sted i Santa Barbara i California i 1979. 
Dorothea (Annette Bening) bor med sønnen Jamie (Lucas Jade Zumann) i et stort hus. 
Hun har forsøkt å gi ham et mannlig forbilde gjennom snekkeren William (Billy Crydup), som pusser opp huset mot å bo der gratis. 
Når det ikke fungerer helt etter hensikten, spør hun leieboeren Abbie (Greta Gerwig) og Jamies venninne Julie (Elle Fanning) om hjelp til å oppdra sønnen. 

Flere interessante sammenhenger utforskes i filmen, som for eksempel Dorotheas anstrengte veiledning av Jamie, Jamies ufrivillige platoniske forhold til Julie, Abbies forsiktige tilnærming til livet etter en alvorlig sykdom og Williams gryende interesse for både Abbie og Dorothea. 

Historien er et fabulerende flettverk av følelser, forbindelser, motivasjoner og usikker navigasjon rundt tilværelsen, noe som gjelder hele aldersspennet i persongalleriet. 

Det merkes at handlingen er lagt til 1979, fordi figurene ikke har distraksjoner som mobiltelefoner og andre skjermer rundt seg, noe som kanskje gir dem mer tid til å grunne over livet, men deres utfordringer er likevel tidløse. 

Bening er strålende 

Det er en fornøyelse å oppleve Annette Bening i hennes største rolle på lenge, en figur som skal være inspirert av regissør Mike Mills' egen mor. 
Dorothea er en interessant kvinne, merket av oppveksten i de harde 1930-åra, som Jamie til stadighet poengterer. 

Hele hennes fasade sprekker praktfullt når sønnen leser et sitat fra et essay (""It Hurts to Be Alive and Obsolete: The Ageing Woman"" av Zoe Moss). 
Hun blir sint, men gjennom Benings skarpe spill kan man ane at sitatet stikker dypere enn hun kunne ønske. 

Det er bare ett eksempel på at Bening spiller strålende, og ensemblet rundt henne leverer også god innsats i roller som krever en delikat komisk timing. 

Moderne kvinner forsøker å skildre kvinner over et bredt aldersspekter, og hvor godt filmen lykkes, må man kanskje være kvinne for å kunne svare på. 
Det er flere replikkvekslinger og handlingselementer som føles sannferdige. 
Andre eksempler strekker troverdigheten, som når Jamie forsøker å forklare en annen gutt hvordan man gir kvinner orgasme, eller der Abbie tvinger et helt middagsselskap til å rope ordet ""menstruering"". 
Det er litt søkt, men fornøyelig – en beskrivelse som egentlig passer filmen som helhet 
",1
"Oskars Amerika
Haltende skuespill og gammelmodig form. 

Oskars Amerika er noe av en sjeldenhet innen moderne norsk film, nemlig en nyskrevet historie for barn. 
Helt original er den likevel ikke. 
Dette er en videreføring av elementer fra regissør Torfinn Iversens egen kortfilm ""Levis hest"" fra 2011. 

Spillefilmen lykkes med noe, men ikke alt. 
Det skorter på innlevelsen i noen viktige unge roller som burde vært besatt og/eller instruert bedre. 

Historiens bakgrunn har en mørk tematikk som er høyst reell for noen, nemlig et barns utfordringer når mor ikke er i stand til å fylle morsrollen. 

Det er derfor ikke usannsynlig at Oskars Amerika er i stand til å formidle et sannferdig budskap som vil kunne treffe kjernepublikummet, selv med noe haltende skuespill og en stilmessig gammelmodig form. 

Filmen handler om gutten Oskar (Odin Eikre) som motvillig må tilbringe sommerferien hos bestefaren Helmer (Bjørn Sundqvist), mens moren Isabel (Marie Blokhus) sier hun skal til Amerika på jobbintervju. 

Oskar blir kjent med den mentalt tilbakestående nabomannen Levi (Jørgen Langhelle) og hans lille hest som heter Hesten, og sammen legger de en plan om å ro over Atlanteren for å finne moren. 

De vet ikke at Isabel slett ikke har reist til Amerika, men får hjelp for sine alkoholproblemer et annet sted i kommunen. 

Mangler barnlig fantasi 

Det er prisverdig å lage en originalskrevet barnefilm med mørke undertoner. 
Utfordringene dette gir filmens unge skuespillere er kanskje litt for store. 
De er søte, men spiller alt for flatt og med for lav energi. 

Hovedrollen er også gjort noen år for gammel til at det er særlig troverdig at han skulle tro på morens Amerika-historie, og at han skulle se det som sannsynlig at det skal gå an for et barn, en mentalt tilbakestående mann og en hest å ro over Atlanteren. 
Det krever en barnlig fantasi som filmen rett og slett mangler. 

De voksne rollene er bedre. 
Jørgen Langhelle spiller Levi som en enkel sjel med et stort hjerte på en absolutt troverdig måte, uten å overspille med fakter og uttrykk. 

Bjørn Sundquist spiller morfaren på sitt mest ""Sundquist'ske"" som gretten, gammel gubbe med enkelte psykopatiske trekk. 

Marie Blokhus sine innhopp som alkoholisert mor gjør også inntrykk, der man ser smerten i øynene hennes når hun føler seg nødt til å lyve for sønnen sin. 

Et sympatisk budskap 

Oskars Amerika er flott å se på. 
Den er nemlig filmet i smellvakre omgivelser på Andøya i Vesterålen i Nordland. 

Dette viser seg som et fantastisk filmvennlig landskap, fanget inn i fotograf Odd Reinhardt Nicolaysens flotte bredformatsbilder. 

1960-tallet ser ut til å være forbildet for den godt gjennomførte tidskoloritten, noe som kan virke litt gammeldags for et ungt publikum. 

Spenningssekvensene fungerer fint når hus brenner, Hesten forsvinner og må reddes fra slem ramp. 
Vennskapet mellom Oskar og Levi er også greit skildret. 

Filmens siste del plages av et klumsete grep med tidenes minst overbevisende TV-team på reportasjetur, der det fortellertekniske ikke henger helt med. 
Klimakset kunne også hatt større emosjonell slagkraft. 

Oskars Amerika har likevel et sympatisk budskap om å være ærlig, verdsette ekte vennskap og følge sin egen rettferdighetssans, noe som burde gjøre filmen severdig for kinogjengere i barneskolealder, selv om noen grep kunne ha gjort den mye bedre 
",0
"CHiPs – Crazy Patrol
Gjennomgående homofobisk og kvinnefiendtlig. 

CHiPs er en amerikansk tv-serie fra 1970-tallet som få bryr seg om i dag. 
CHiPs 
- Crazy Patrol er en filmatisering som ingen har ventet på. 
Den hadde derfor alle muligheter til å glede og overraske, men gjør ingen av delene. 

Regissør, manusforfatter og hovedrolleinnehaver Dax Shepard (Parenthood, Robot Chicken) fremstår som en fattig komiker som hverken kan regissere, skrive eller spille godt nok. 

CHiPs – Crazy Patrol er et stakkarslig forsøk på å kapitalisere på en merkevare som kanskje ikke hadde særlig stor verdi i utgangspunktet. 
Denne filmen burde tatt veien utenom kino og gått rett til tv-skjermen. 

Undercover i Los Angeles 

En FBI-agent (Michael Peña) går undercover i California Highway Patrol under navnet Frank Poncherello for å etterforske en serie ran der korrupte politimenn kan være involvert. 

Han blir partner med nybegynneren Jon Baker (Dax Shepard), en av politistyrkens mindre begavede, som sliter både på jobben og på privatfronten, men han er et råskinn på motorsykkel. 

Dette tospannet begynner å nøste opp trådene, og finner spor som leder til den barske løytnant Kurtz (Vincent D'Onofrio). 

Humoren i CHiPs – Crazy Patrol er gjennomgående homofobisk og kvinnefiendtlig. 

Hovedpersonenes frykt for å se hverandre nakne, er en gjentagende vits, som om ett glimt ville gjøre dem homofile, noe som i denne filmens univers er det verste som kunne skje. 

Kvinnelige politibetjenter og andre figurer er kun objekter for de mannlige hovedrollenes kåtskap, med hyppig kommentering av pupper og rumper. 

Dette er så håpløst gammeldags og utdatert at det er utrolig at filmen er helt ny. 

Møkkafilm med lave ambisjoner 

Det verste er at jeg i utgangspunktet liker både Michael Peña og Dax Shepard. 
Med bedre manus og regi kunne de vært et morsomt radarpar. 

Dessverre er rammen rundt persongalleriet for tynn og svak til å vekke noen grad av engasjement. 
Historien er intetsigende, og humoren for veik. 

Det er trist å se en kvalitetsskuespiller som Vincent D'Onofrio i skurkerollen. 
Han spiller rett og slett for godt i rollen som den stadig mer desperate løytnant Kurtz, og det kan derfor argumenteres med at han egentlig bommer på oppgaven. 

CHiPs – Crazy Patrol fremstår som en actionkomedie fra nederste hylle, med kun sporadiske tilløp til å bli noe mer enn lavmål underholdning. 

Noen fartsfylte forfølgelsesscener er det beste filmen har å skryte av, men det er for få av dem. 
Humoren er for enkel, actionscenene er blodfattige og tannløse, med et par unntak som virker ute av takt med resten av filmen. 

Filmen heter bare CHIPS originalt, men har fått smelt på Crazy Patrol i enkelte markeder, blant annet her i Norge, kanskje fordi man prøver å kommunisere til publikum at det handler om politi, ikke potetgull. 

Det er uansett en møkkafilm, med lave ambisjoner, laber utførelse og plagsom produktplassering som svir i øynene. 
Sky CHiPs – Crazy Patrol som pesten! 
",0
"Kjempen
Sosialrealisme og ""underdog""-komedie i skjønn forening. 

Kjempen er en hjertevarm, morsom og sår film med et underholdende manus og noen glimrende skuespillerprestasjoner. 

Filmskaper Johannes Nyholm, som har både manus og regi på filmen, klarer på kløktig vis å kombinere fortellerstrukturen til den Hollywoodske ""underdog""-komedien med en sober og poengtert sosialrealisme full av relaterbare observasjoner. 

Nyholm plasserer både seg selv og Kjempen inn i en tradisjon som tar tak i sentrale motiv og stilgrep fra storheter som Roy Andersson og David Lynch, uten at han ender opp med å herme etter noen av dem. 

En helt uvanlig idrettskomedie 

Rikard (Christian Andrén) er en kortvokst mann med autisme og et kraftig deformert hode. 
Utenfor institusjonen han bor på, er det mange plageånder og farer, men gjennom hans sterke vennskap med den lune farsfiguren Roland (Johan Kylén) får han trygghet og glede i hverdagen. 

De to deler et lidenskapelig forhold til Pétanque. 
Og Rikard drømmer om at kameratene kan trosse alle odds og vinne det nordiske mesterskapet i kulesporten. 

Ved å bygge en ramme på den moderne idrettskomediesjangeren, har filmskaper Johannes Nyholm skapt seg en fleksibel lekegrind. 
Her kombinerer han outsiderdyrkingen, de typete typene og det kleine fra filmer som Dogdeball, med et skarpt blikk for absurde og drøye situasjoner som det gjør vondt å le av. 

Filmen får også en dypere klangbunn av flere drømmeaktige sekvenser med røtter i hovedrollens indre vesen. 
I filmens første del er dette både poetisk vakkert og med på å bygge spenning, men den delen av historien slutter på en litt enkel og uforløst måte. 

Sprikene i stil og formgrep gjør at det er noen scener som tærer litt på filmens helhet. 
Men det er imponerende hvor godt det hele glir sammen. 

En velspilt vennskap 

Det er mye som både fenger og fanger oppmerksomheten i Kjempen. 
Men det jeg sitter igjen med som den største gleden, er det velspilte og hjertevarme vennskapet mellom Rikard og Roland. 

Her gjør både spillefilmdebutant Christian Andrén og Johan Kylén prestasjoner som lar oss komme ordentlig under huden på rollefigurene. 

Det er også her at filmens finner harmonien som blanding mellom komedie og sosialrealisme. 
Det er flere situasjoner hvor sort humor og sår vemmelse smelter sammen. 
Leger som mobber pasienter, elendige Pétanque-tapere og venner som svikter stort. 
Johannes Nyholm tør å holde på ambivalensen i disse scenene. 
Og de to strålende hovedrollene klarer å få fram mange lag i både samfunnsbetraktningene og det komplekse forholdet de to bestevennene deler. 

Filmen har en scene mellom Rikard og Roland som er noe av det mest rørende jeg har sett på kino i år. 
Med et klimaks hvor musikk, mimikk og forhistorie kommer sammen i hverdagslig filmmagi. 
",1
"Life
Spennende katt og mus-lek på romstasjon. 

Life er en spennende science fiction-film der utgangspunktet slett ikke er så søkt som man kunne tro. 
Det handler om jakten på liv i verdensrommet, og hva som kan skje dersom man faktisk finner det. 

Den svenske regissøren Daniel Espinosa (Snabba Cash, Safe House) har skapt en thriller som utvikler seg til å bli den rene katt og mus-leken om bord i en romstasjon. 

Noen historieelementer irriterer litt, men ikke nok til at det ødelegger for mye. 
Life er en effektiv liten film med store effekter og en upåklagelig underholdningsfaktor. 

Setter romstasjonen i fare 

Mannskapet om bord på den internasjonale romstasjonen ISS finner en encellet organisme i en jordprøve fra Mars. 

De greier å vekke den til live, den får navnet Calvin og mannskapet ser med forbløffelse på hvordan den vokser og trives i laboratoriet. 

På ett tidspunkt blir det imidlertid klart at den også har et overlevelsesinstinkt og en intelligens som setter hele romstasjonen i fare. 
Hvordan, skal du få finne ut selv. 

Handlingens utvikling er avhengig av at noen blant mannskapet gjør utrolig dumme ting som sliter på troverdigheten. 
De skal tross alt være topptrente astronauter, men gjør tabber som fremstår som nybegynnerfeil. 

Det er imidlertid lett å vise filmen litt storsinn, spesielt for de som liker sjangeren. 
Den er nemlig isnende god på flere andre områder. 

Skuespillet holder høy kvalitet, med blant andre James Gyllenhaal, Rebecca Ferguson og Ryan Reynolds i fremtredende roller. 
Man føler deres bånd til hverandre og deres frykt og spenning i møte med den fremmede organismen. 

Visuelt vakker 

Noe som mangler i Life, er kontakten med jorda. 
Vi hverken ser eller hører noe fra en mission control på bakken, som man bare må anta at romstasjonen har. 

Kanskje er det kuttet fra historien for å holde på det klaustrofobiske og heller ikke gi publikum noen anledning til å unnslippe den trange romstasjonen, i likhet med dens mannskap. 
Det fungerer godt, for her blir man hele tiden sittende og undre på hva som skal skje videre. 

Life kan derfor tidvis minne om sci-fi-thrillere som Alien og The Thing, der fremmede organismer også skaper kaos på avgrensede områder uten rømningsveier. 

Historien fortelles kjapt og effektivt. 
Faktisk kan det av og til virke som den går veldig raskt over noen elementer som ville tatt betraktelig mye lengre tid i den virkelige verden. 
Men igjen, dette er en fantasifilm, og jeg velger å vise litt storsinn. 

Life er visuelt vakker, med førsteklasses effekter som effektivt plasserer oss i bane rundt jorda. 
Bildene er også grusomme når historien påkrever det. 
Fotograf Seamus McGarvey, som også har filmet The Avengers, Godzilla og…kremt…Fifty Shades of Grey, gir Life et glatt og kjølig utseende, slik man kan forestille seg at ting ser ut på en romstasjon. 

Varmen i den tett fortalte historien kommer fra interaksjonen mellom de menneskelige figurene, som gjør at vi føler hva som står på spill. 
Life er derfor en absolutt severdig sci-fi-thriller, til tross for noen dumheter 
",1
"Mysteriet i Slack Bay
Slitsom sort komedie. 

Mysteriet i Slack Bay har en rolleliste med noen franske stjerner, er naturvakkert filmet og smeller til med massevis av sort humor fra et idyllisk ferieparadis. 

Spenningsmysteriet er enkelt, makabert og helt greit. 
Og et par rollefigurer får til den nødvendige sjarmen og kjemien som gjør at jeg innledningsvis trekkes inn mellom sanddynene. 
Men filmens gode elementer blir stadig avbrutt av brautende og dumme vitser som gjør dette til en meget slitsom filmopplevelse. 

Komikken har mye til felles med 80-tallets sketsjbaserte forviklingshumor. 
Her brukes overspilte rollefigurer, mye roping og en god porsjon fysisk slapstick for å pirke borti gamle klasseskiller med forslitte poeng. 

En karikert samfunnskritikk 

Året er 1910, og i landsbyen Slack Bay strømmer rikfolket til for å nyte sommeren ved stranda. 
Dette er rikfolk av dummeste sort, og deres behandling av lokalbefolkningen, fra fiskeren til hushjelpen, er elendig. 

Så da er det kanskje ikke så rart at rikfolk plutselig begynner å forsvinne sporløst fra stranden. 
Det langt fra kløktige politiet kobles på saken, og en langdryg etterforskning settes i gang. 

Nesten alle karikeres i Mysteriet i Slack Bay. 
Rikfolkene driver med incest, er ufattelig pompøse og totalt idiotiske. 
Politiet er naive og halvblinde, og de fattige er tause og handlekraftige. 

Eskaleringen av disse karaktertrekkene er en viktig motor for handlingen i filmen. 
Problemet er at ingenting overrasker eller sjokkerer til ønsket effekt. 
Og når avsløringene rulles ut, som skal vise oss trinn for trinn hvor drøyt og absurd alt er, så har de hverken komisk effekt i seg selv, eller som parodi. 

Overspillet blir til støy 

Mysteriet i Slack Bay får lite ut av sine dyktige skuespillere. 

Fabrice Luchini starter lovende som den særdeles tungnemme André Van Peteghem. 
Men hans karakterbrister slites ut lenge før filmens to lange timer er over. 

Juliette Binoche er lite annet enn kaklende og irriterende som den høydramatiske søsteren Aude Van Peteghem, og Valeria Bruni Tedeschi blir også en seig opplevelse som den nerveplagede madammen Isabelle Van Peteghem. 

Det er ment å være morsomt, men det gestikulerende overspillet til disse tre, sammen med en feit politimann (Didier Després) plassert i en gnissende ""fatsuit"", blir et masende støyspor som sliter på tålmodigheten. 

Jeg må ta høyde for at mine manglende franskkunnskaper gjør at en del forsvinner i oversettelsen. 
Og dette er en film som spiller så mye på interne franske referanser, at det nok er mange poeng som ikke treffer det internasjonale publikum like godt. 

Likevel kjennes dette ut som en filmøvelse fra et annet tiår. 
Full av forslitte karikaturer og en humor som kjennes gammelmodig og utdatert. 
",0
"Pingvinenes marsj 2
Enda mer spektakulære bilder. 

Den franske naturdokumentaren Pingvinenes marsj 2 heter egentlig L'empereur, altså Keiseren. 

Det kan kanskje virke som et kynisk kommersielt grep å bytte navn slik at den kobles til suksessfilmen Pingvinenes Marsj fra 2005, men når man ser den, er det åpenbart at regissør Luc Jacquet i bunn og grunn har laget den samme filmen på nytt. 

Historien som fortelles er mer eller mindre den samme, men bildene er enda mer spektakulære, både over isen, og – ikke minst - under den! 
Dette gjør Pingvinenes marsj 2 til en minst like interessant naturfilm som den første. 

Spennende høydepunkter 

Det handler altså om keiserpingvinenes kamp for å overleve i Antarktis. 
Vi ser hvordan et pingvinpar finner sammen, ruger frem et egg og forsøker å gjøre avkommet rede til å klare seg selv. 

Vi har selvsagt ingen som helst garantier for at det faktisk er de samme pingvinene vi følger gjennom hele filmen, for alle i flokken ser nøyaktig like ut, men filmen forteller i hvert fall en fin historie med noen spennende høydepunkter som viser hvor kort vei det er mellom liv og død i et ugjestmildt miljø. 

Keiserpingvinene er fremdeles merksnodige vesener som det er lett å like. 
De er fryktelig søte, og man må jo bare undre på hvordan evolusjonen brakte dem dit, og bli imponert over hvordan det i det hele tatt er mulig å holde livet i gang fra generasjon til generasjon. 

De ser så ubehjelpelig klossete ut på isen, men samtidig så grasiøse når de kommer seg ut i vannet. 
Pingvinenes Marsj 2 har flere undervannsbilder som man blir både betatt og trollbundet av. 
Skjønnheten over isen blekner mot det vi får oppleve under den. 

Kampen for livet 

Historien som Luc Jacquet forteller, inneholder lite nytt i forhold til alle andre naturdokumentarer om dyreliv. 
Det handler om en stadig kamp mot elementene for å føre arten videre. 

Det blir vanskelig å ikke føle et snev av sympati med keiserpingvinene i sin kontinuerlige kamp for å holde på livet. 

Dennis Storhøjs gode og drevne fortellerstemme fargelegger en del, av og til litt i overkant mye, men er med på å fremheve stemninger og forklare situasjonene som oppstår. 

Pingvinenes marsj 2 holder en skyhøy teknisk kvalitet, med gnistrende skarpe bilder, som skildrer det sprengkalde isødet i all sin prakt. 

Den lar være å kommentere hvilke utfordringer klimaforandringer kan gi pingvinene, men hinter om andre grusomme ting de kan bli utsatt for. 
Regissør Jacquet lar nok være å vise det verste, fordi filmen tross alt skal kunne sees av små barn uten å gi dem varige men. 

Pingvinenes marsj 2 er derfor en familievennlig naturfilm av godt merke. 
Bare vær oppmerksom på at om du har sett den første filmen i nyere tid, vil mye i toeren virke mistenkelig kjent. 
Det ser bare enda bedre ut 
",1
"Power Rangers
Humørfylt underholdning som faller i sluttkampsuppa. 

Det er mye å kose seg med i den nye kinoversjonen av de fargerike actionheltene som oppstod på 90-tallet. 

Serien gjenopplives med en enkel tilblivelseshistorie det er lett å akseptere. 
Og både småbykulissen, tenåringskjemien og den referansesterke dialogen gjør spesielt den første timen av Power Rangers til humørfylt actionunderholdning. 

Men både handlingen og filmens tone er så fjærlett og forutsigbar at det aldri blir mer enn grei og grunn underholdning. 
Og når filmen skal samle trådene og smelle opp den obligatoriske gigantkampen for å redde veden fra undergangen, ender Power Rangers opp som en blanding mellom The Avengers uten finesse og Transformers på halvt budsjett. 

Jorden trues med utslettelse 

I et kjapt anslag får vi vite at for millioner av år siden ble den onde og maktgale Rita Repulsa midlertidig stoppet da Power Rangers ofret livet for å hindre henne i å ødelegge jorden. 

Men i ca. 2017 våkner hun til live. 
Det skjer samtidig som fem skoleungdommer finner restene fra det gamle Power Rangers-romskipet, og får kreftene til å bli det nye teamet. 

Men ferdigheter og mestring av utenomjordisk teknologi kommer ikke over natten, og før de unge superheltene kan redde verden fra Rita, hennes hær av steintroll og en gullkjempe, så må de trenes opp i slåssing og ekte vennskap. 

Alt dette er ganske standard superheltgreier. 
De fem ungdommene er veldig outsidere, som alle har sin unike personlighet og sine styrker. 
De er munnrappe, pene og heltemodige, og de skal beseire en fiende som i filmens dialog blir beskrevet som ganske endimensjonal: 
""Rita er bare ond"". 

Ender i generisk sluttkampsuppe 

Heltene får nok bakgrunnshistorie til at vi skjønner hvem de er, og at vi bryr oss om dem. 
Spesielt det farløse geniet Billy (godt spilt av den talentfulle RJ Cyler) er en rolle som fester seg, og som det er veldig lett å like. 

Det er også hyggelig selskap å høre Bryan Cranston og Bill Hader som stemmene til henholdsvis Zordon og Alpha 5, som skal hjelpe de unge Power Rangerne med å bli klare til kamp. 

Den gule Power Rangeren Trini (Becky G.) har rukket å bli mye medieomtalt som den muligens første uttalte homofile superhelten på kino. 
De avisoppslagene stammer fra en dialogutveksling i filmen, hvor en kan tolke seg fram til den slutningen. 
Becky G. treffer en kul tone i sin rolle som Trini. 
Hun har en farlig snert og er definitivt den mest egenrådige ulven i flokken. 

Skurken er det verre med. 
Rita blir aldri noe mer enn maktsyk. 
Hun velger å slåss med en kjempe av gull og ild på laget, og jeg tar meg i å tenke at dette er bare en tam variant av den helt standardiserte sluttscenen jeg så senest i Suicide Squad. 

Kampen er hverken godt koreografert, kreativ i actionbruken, spennende eller morsom, og da kollapser også filmens siste akt sammen i et eneste høyt gjesp for meg. 
Det er synd, for fram til den siste halvtimen er det flere gode tilløp som hadde fortjent mer enn en regissør som sløver ut slutten på autopilot. 

Men det er klart. 
Hvis du ikke bryr deg om så mye mer enn at ting smeller hardt mot hverandre i kinomørket, så går det helt fint å tømme et popkornbeger til Power Rangers. 
",0
"Ghost In The Shell
Herregud, så vakkert det er! 

Ghost In The Shell er basert på Masamune Shirows anerkjent manga-serie fra 1989, som ble til en like anerkjent anime-film seks år senere. 
Mye er animert også i den nye filmatiseringen, men nå av den datagenererte sorten. 

Scarlett Johansson spiller godt i hovedrollen i en visuelt slående film der regissør Rupert Sanders (Snow White and the Huntsman) virkelig boltrer seg i futuristiske stilgrep. 
Synd da, at historien ikke vekker mer engasjement enn den gjør. 
Akkurat som omgivelsene, virker også figurene i overkant kalde, glatte og humørløse, slik at det er vanskelig å bry seg mye om hva som skjer med dem. 

Det beste med Ghost In The Shell er hvordan den spår hvordan en asiatisk storby kan komme til å se ut i nær fremtid, der man konstant bombarderes av visuelle inntrykk (alle som driver med reklame vil komme til å se denne filmen med stor interesse). 

Den underliggende tematikken om sjelesøk i grenselandet mellom menneske og maskin, er imidlertid utforsket bedre og grundigere før, både i kildematerialet og filmer som Ghost In The Shell slekter på. 
Men, herregud, så vakkert det er! 

Hacker går til angrep 

Major (Scarlett Johansson) representerer det siste innen kybernetikk. 
Bare hjernen er menneskelig, mens resten av kroppen er en avansert robot. 

Hun er skapt av Dr. Ouelet (Juliette Binoche) i selskapet Hanka Robotics og jobber i aksjonsgruppa Section 9, under ledelse av Chief Daisuke Aramaki (Takeshi Kitano), som bekjemper samfunnstrusler i den asiatiske storbyen New Port City. 

Når den mystiske hackeren Kuze (Michael Pitt) går til digitale angrep, legger Major ut på jakt sammen med sin nærmeste kollega Batou (Pilou Asbæk). 

Underveis får Major noen glimt fra en fortid hun ikke husker, da hun fremdeles var et menneske, noe som setter hele oppdraget i et annerledes lys. 

Scarlett Johansson har en vanskelig rolle å takle. 
For hvordan spiller man en robot som publikum kan knytte emosjonelle bånd til? 
Mye ligger i blikket hennes, noe også en av figurene i filmen bemerker. 
Vi ser i måten hun betrakter andre på at det ligger følelser på lur bak Majors glatte ytre. 

Johansson spiller behersket og målrettet i en rolle som krever større rekkevidde enn man skulle tro. 
Det er nemlig fryktelig lett å spille dårlig som robot, men Johansson er dyktig. 

Hun får også bruk for sine actionerfaringer fra The Avengers og Luc Besson-filmen Lucy i flere scener med kraftfull kampkoreografi, som åpenbart henter inspirasjon fra The Matrix. 

Volden er dessverre tonet ned i forhold til kildematerialet, og mangler derfor den ekstra brodden som både mangaserien og animefilmen hadde. 
Actionsekvensene er vakre, grasiøse og velfilmede, men et enda mer voksent voldsnivå hadde kunnet heve denne filmen enda ett hakk eller to. 

Spår godt om nær fremtid 

Den styggvakre miljøskildringen er definitivt cyberpunk-inspirert. 
New Port City, som skal være basert på Hong Kong, er dominert av hologramreklamer, der mye dreier seg om ulike kunstige modifikasjoner av kropp og utseende, som åpenbart er en stor salgsvare, og heller ikke direkte usannsynlig, slik utviklingen går allerede i dag. 

Filmens spådom om hvordan hacking har blitt den aller viktigste formen for kriminalitet i et samfunn der absolutt alt er tilkoblet, virker også ganske så sannsynlig. 

Manusforfatterne Jamie Moss og William Wheeler holder seg unna satiren, slik en del andre cyberpunk-filmer med hell har brukt for å belyse forholdet mellom menneske og teknologi i en tenkt fremtid, slik som for eksempel RoboCop og Demolition Man tok i bruk i skildringen av sine futuristiske miljøer. 

Kanskje hadde Ghost In The Shell fungert enda bedre om den ikke tok seg selv fullt så høytidelig hele tiden. 

Ghost In The Shell berører et velkjent tema fra science fiction, nemlig menneskelignende roboters funderinger over egen menneskelighet. 
I så måte står den på skuldrene til filmer som Blade Runner, RoboCop, A.I. kunstig intelligens, I, Robot og Ex Machina. 

Rupert Sanders sin film har imidlertid mer stil enn substans. 
Den har det litt for travelt med å komme seg til neste storslagne scene, noe som gir Scarlett Johansson litt for lite tid til å formidle Majors tro og tvil om sin egen personlighet, og hvorfor det er viktig for henne å finne ut av hvem hun en gang var. 

Det gjør at Ghost In The Shell ikke gjør like mye inntrykk som noen av filmene den er inspirert av. 
Ingen kan klage på de visuelle virkemidlene, for de er fantastiske! 
Her legges lista høyt for årets senere science fiction-filmer, og da tenker jeg først og fremst på Blade Runner 2049 
",1
"Free Fire
Lar pistolene ta seg av pratinga. 

Free Fire er en tettpakket og underholdende gangsterkomedie med fengende rollefigurer, raffe replikker og en lekker 70-tallsstil. 

Det er et fascinerende kammerspill som effektivt bygger opp flere spente situasjoner og relasjoner, og spiller ut det hele i en godt komponert voldsdialog. 

For dette er en pratefilm med pistoler. 
Her avslører kulene, og måten de blir avfyrt på, like mye om relasjonene mellom rollefigurene som de faktiske ordvekslingene. 

Oser av kulhet 

Filmen har minimal oppbygging, og vi føres rett inn til indrefileten av historien. 
Stedet er Boston anno 1978, hvor IRA skal kjøpe våpen av en sleip sørafrikaner i et øde fabrikklokale. 

Her er både selgere, kjøpere, håndtlangere, leiesoldater og sjåfører samlet under samme tak. 
Alle har egeninteresse i handelen, alle har våpen og ingen får forlate fabrikken før butikken er stengt. 

Regissør Ben Wheatly har sammen med Amy Jump skrevet et manus som har mer enn nok futt og overraskelser til å gjøre dette til 90 fengende minutter. 

Dette er velspilt spenningsaction full av morsomme og overraskende konfrontasjoner, og en film som oser av kulhet i alt fra kostymer til tidskoloritt. 

Brie Larson leverer et av høydepunktene som den sjarmerende Justine. 
Og Armie Hammer er kandidat til årets mest laidbacke skurk i rollen som leiemorderen Ord. 

Låner seg til egen stil 

Det er lett å la tankene gå til en film som Reservoir Dogs når en ser Free Fire. 
Ben Wheatley legger seg opptil både settingen, omgangstonen og gladvolden fra Quentin Tarantinos debutfilm. 

Sesong 2 av fantastiske Fargo er en annen referanse når det gjelder den kjappe og kreative karakterbyggingen. 
Her er det mengder av rufsete typer som bærer sine brister med en usunn selvtillit. 
Og Free Fire har klart kunsten å gi alle rollefigurene særpreg nok til at de kan stjele hver sin scene. 

Selv om det er lett å dra kjensel på flere av inspirasjonskildene, er ikke dette en film som hermer etter. 
Free Fire meisler ut sitt eget univers og lager sin egen stemning. 

Den når likevel ikke helt opp som et mesterverk innen sjangeren. 
Den har ikke de øyeblikkene som gjorde f. eks Reservoir Dogs til en klassiker. 
Men den er gjennomført kul og fengende, og er en soleklar anbefaling. 
",1
"Smurfene:Den hemmelige landsbyen 

Smurfer seg omtrent midt på treet. 

Smurfene: 
Den hemmelige landsbyen er ikke en animasjonsfilm som utmerker seg på noe særlig vis, men det er et fargerik og fartsfylt eventyr med kjente fjes og tradisjonelle problemstillinger. 

Figurene er sjarmerende og vitsene er mange, men regissør Kelly Asbury (Shrek 2) byr på lite nytt under smurfesolen. 
Mangelen på kreative løsninger, humoristiske høydepunkt og en drivende god historie gjør at filmen bare så vidt unngår å bli ett langt blått snork. 

Smurfeline i hovedrollen 

Den onde Gargamel tror det finnes en hemmelig landsby full av ukjente smurfer inne i den forbudte skogen – smurfer han gjerne vil fange. 

Smurfeline overhører hans skumle skogsplaner, og med hjelp av heftigsmurfen, brillesmurfen og klønesmurfen setter hun ut på eventyr for å stoppe den slemme trollmannen. 

Identitet, skjebne og tilhørighet er de sentrale temaene i Smurfene: 
Den hemmelige landsbyen. 
Og selv om filmen hopper bukk over ganske sentrale utfordringer ved hvordan sluttbudskapet presenteres, så er de inne på en leken vri på en av Smurfenes grunnleggende utfordringer: 
Hva definerer en smurf? 

Josefine Frida Pettersen (SKAM) gir naturlig liv til Smurfeline, og klarer med nyansert stemmebruk å fange opp den usikkerheten, gløden og nysgjerrigheten som preger den livsglade smurfejenta gjennom denne filmen. 

Også debutant Svein Østvik (Charterfeber) gjør sine saker svært godt som den grusomme og smått joviale trollmannen Gargamel. 

Den norske versjonen er generelt godt dubbet. 
Det rykker i språkøret mitt noen ganger når det serveres vitser som virker å være oversatt ord for ord, men stort sett ivaretas humoren og flyten i den fysiske eventyrferden. 

Bygd for 3D, irriterer i 2D 

Jeg har sjelden reagert så sterkt på 3D-problematikk på en 2D-visning. 
Filmen har flere strekk som kun har som hensikt å vise fram 3D-effekter, med smurfer som faller i slow motion og noen intense jaktscener. 

I 2D blir disse scenene helt merkelige og malplasserte. 
Når effektvisjonene til filmskaperne ikke er på et høyere nivå enn ""her må vi ha 5 sekunder med 3D"", så spørs om ikke Sony burde slettet disse scenene fra 2D-versjonen. 
For dette er bare irriterende dårlig. 

Smurfene: 
Den hemmelige landsbyen er ikke blant de mest foreldrevennlige barnefilmene som kommer fra Hollywood, her er det lite av doble bunner og raffinerte replikker. 
Men som brukskunst for de minste, er dette helt greit selskap i kinosalen. 

Denne anmeldelsen er basert på den norske versjonen og er sett i 2D. 
",0
"Æresborgeren
En skarp og sorthumoristisk historie som fortjener oppmerksomhet! 

Den argentinske filmen Æresborgeren er en skarp og sorthumoristisk historie som virkelig fortjener oppmerksomhet. 
Dette er nemlig et godt skrevet drama med flott skuespill og stram regi av Gastón Duprat og Mariano Cohn. 

Her får finkulturen seg en trøkk i trynet i møte med folket, og konsekvensene er både morsomme, triste og underholdende. 

Æresborgeren viser hvordan sannhet kan tolkes ulikt fra person til person, og filmen har selv noen puss å spille sitt publikum som gjør den mer enn severdig! 
Det er til å forstå at dette var Argentinas Oscar-kandidat. 

Den Barcelona-baserte argentineren Daniel Mantovani (Oscar Martínez) er en verdenskjent forfatter som motvillig feires på alle kanter, og takker nei til det meste. 

Så blir han invitert til den lille hjembyen Salas i Argentina, som han ikke har besøkt på nesten 40 år, men brukt som inspirasjon i alle sine bøker. 

De vil utnevne Mantovani til æresborger, og han bestemmer seg for å dra. 
Det skal vise seg at møtet med hjembyen byr på utfordringer, og at ikke alle er like begeistret for hva han har skrevet om dem i sine bøker. 

Blir fotfulgt i hjembyen 

Innledningen gir et godt bilde av hvem Mantovani er, en aldrende forfatter som kanskje er over middagshøyden, med en aversjon mot feiring av forfatterskapet, fordi han vet hva det innebærer. 
Det er nok nostalgiske hensyn som gjør at han likevel reiser tilbake til Salas. 
Kanskje har han også et håp om å få inspirasjon til å avslutte en fem år lang skrivetørke. 

Filmen signaliserer effektivt hvor stor anseelse han har, for han blir fotfulgt av mobilfilmende folk overalt hvor han går. 
En tidlig sekvens som involverer Mantonavi på en brannbil med vinneren av en missekonferanse mens han mottar folkets hyllest er kostelig. 

Det er forståelig at han får inntrykk av at alle elsker og respekterer ham. 
Litt etter litt ser vi likevel hvordan interessen blekner over de neste dagene, mens statusen hans gradvis minsker, noe regissørene Duprat og Cohn viser med små, smarte grep. 

Flere av figurene i filmen har ulike tolkninger av minner, situasjoner og sammenhenger. 
Mantovanis gamle kamerat Antonio (Dady Brieva) anstrenger seg hardt for å få Mantovani til å tro at han lever lykkelig med forfatterens gamle kjæreste Irene (Andrea Frigerio). 

Deres datter Julia (Belén Chavanne) vil komme seg vekk fra byen, akkurat slik Mantovani gjorde nesten 40 år tidligere, og er villig til å gå til drastiske skritt for å klare det. 

En annen mann blant lokalbefolkningen lever i troen på at Mantovani brukte faren hans som modell for en av sine figurer. 
Den uformelle borgermesteren Cacho (Manuel Vicente) har kanskje et håp om at Mantovanis besøk skal gi den lille byen en nødvendig dytt. 

Flere ukomfortable scener 

Alle blir nødt til å endre sin oppfatning av hvordan landet egentlig ligger i løpet av filmen, der historien er et stort lappeteppe som er kløktig sydd sammen. 

Kinogjengeren får også mulighet til å diskutere hvem som egentlig sitter med sannheten her, og hvem som fortjener vår sympati. 
Det er ikke like opplagt hele veien at det er Mantovani. 

Han blir riktignok utsatt for noen ufine konfrontasjoner fra småbyfolk som befinner seg på et annet kulturelt nivå enn ham, eller er det Mantovani selv som betrakter dem hovent og nedlatende i måten han belærer dem om kunst? 

Æresborgeren har flere ukomfortable scener der man ikke riktig vet om man skal le høyt eller vri seg i setet fordi det er så pinlig. 
Man kan like godt gjøre begge deler, fordi dette er en satirisk film som balanserer hårfint mellom det komiske og det tragiske. 

Mantovanis fall fra høykulturens topper blir brutalt i møte med en lokalbefolkning han ubevisst ser ned på. 
Oscar Martinez spiller overbevisende godt i hovedrollen, noe han ble belønnet for med skuespillerprisen Coppa Volpi under fjorårets filmfestival i Venezia. 

Æresborgeren er gledelig god, så all ære til Tromsø Internasjonale Filmfestival som har gitt den norsk kinodistribusjon 
",1
"Little Men
Godt observert og velspilt drama. 

Little 
Men bygger på et såre enkelt utgangspunkt. 
Konflikten er tilsynelatende liten, men implikasjonene for de involverte er store. 

Regissør Ira Sachs, som også har skrevet manuset sammen med Mauricio Zacharias, viser godt hvordan et kjedelig pengespørsmål påvirker både vennskap og familieliv i negativ retning. 

Filmen utnytter ikke den potensielle dramatikken fullt ut, og avrundes litt i løse lufta, men skildrer dynamikken mellom figurene på en aldeles nydelig måte. 
Little 
Men er et godt observert og overraskende emosjonelt drama med fantastiske prestasjoner av både unge og voksne skuespillere. 

Økonomisk konflikt 

Familien Jardine, bestående av Brian (Greg Kinnear), Kathy (Jennifer Ehle) og deres 13 år gamle sønn Jake (Theo Taplitz) overtar huset etter Brians avdøde far i Brooklyn. 

Jake blir kompis med Tony (Michael Barbieri), den jevnaldrende sønnen til Leonor (Paulina Garcia), som driver en liten klesbutikk i første etasje. 

Hun har leid lokalene for en billig penge av Brians far i mange år, og når Brian og søsteren Audrey (Talia Balsam) ønsker å øke leien i takt med områdets prisutvikling, oppstår det en konflikt som påvirker vennskapet mellom Jake og Tony. 

Gjør vondt å se 

Filmens handling har ingen skurker, kun ufrivillige ofre. 
Det er lett å forstå begge siders ståsted i denne historien. 

Man skjønner at Brian og familien er nødt til å tenke på det økonomiske potensialet som ligger i utleiedelen, mens Leonor vet at det er kroken på døra for den lite lønnsomme butikken om leia økes. 
Det gjør vondt å se henne innta en forsvarsposisjon og gjøre verbal motstand, for det er åpenbart at det er hennes stolthet og desperasjon som snakker. 

Man ser gjennom Paulina Garcias gode spill at Leonor innerst inne kjenner realitetene, men nekter å erkjenne dem. 
Brian, Kathy og Audrey fremstår som skikkelige folk, fanget i en lei, men uunngåelig situasjon, som de forsøker å løse etter beste evne. 

Rørende og velspilt 

Jake og Tony er kanskje de viktigste figurene i Little Men. 
Både Theo Taplitz og Michael Barbieri spiller fortryllende godt som to ganske forskjellige typer. 

Jake skildres som et litt sjenert og forsiktig følelsesmenneske som blomstrer opp når han endelig får en god kompis. 
Tony er den tøffe, uredde og utadvendte typen, men de har noen sammenfallende interesser som borger for et godt vennskap. 

Det er rørende å se hvordan de finner sammen og bevegende hvordan det unge vennskapet uforskyldt påvirkes av voksenproblematikken. 
Deres respektive foreldre greier nemlig ikke å skjerme dem helt for den pågående leiekonflikten. 

Løse tråder 

Little 
Men er en økonomisk fortalt historie. 
Den er nemlig bare 85 minutter lang, og for min del kunne jeg gjerne fulgt disse figurene i en halv time til. 

Det blir bare hintet om hva som skjer med dem mot slutten. 
Noen løse tråder blir ikke nøstet opp. 
Vi får ingen konkluderende avslutning på alt. 

Dette er ikke ment som kritikk, kun uttrykk for en irritasjon, som forteller meg at Little Men gjorde inntrykk, og jeg skulle så gjerne ønske å følge disse figurene et stykke til på veien. 
Filmen gir imidlertid nok av hint til at man kan fantasere frem en egen videreutvikling av denne historien 
",1
"Hoggeren
Mesterlig av Anders Baasmo Christiansen. 

Hoggeren er en imponerende spillefilmdebut av Jorunn Myklebust Syversen, som har regissert en historie ribbet for overforklaringer og unødvendige detaljer. 
Vi står igjen med essensen av en mann i en dyp, pågående livskrise, som lar norsk skog få unngjelde for hans oppsamlede aggresjon. 

Denne historien fortelles med et solid grep rundt det fortellertekniske, med sparsom, men presist plassert informasjon. 
Figurens store, skrikende tomhet formidles mesterlig av Anders Baasmo Christiansen i hovedrollen. 
Hoggeren er en liten film med store ambisjoner, og den treffer. 

Anders (Anders Baasmo Christiansen) hogger trær med stor energi, men åpenbart med lite kunnskap om hogst. 
Gjennom et møte med onkel Bjarne (Bjarne Syversen) og tante Grethe (Inger Grethe Syversen), får vi vite at han nylig har flytta fra byen til et lite hus han har arvet. 

Onkel Bjarne er sterkt tvilende til Anders sin evne til å ta vare på den skogfylte eiendommen, noe han gir klinkende klart uttrykk for i en strålende middagsscene. 
Etter hvert trer det frem et bilde av hvorfor Anders har flytta tilbake til bygda. 
Han hadde kanskje ikke noe annet valg. 

Har kjørt seg helt tom 

Vi får ikke vite så mye om hovedpersonen, og interessen pirres kraftig. 
Hvorfor har han flyttet ut på bygda helt alene? 
Hvorfor vandrer han rundt i skogen og hogger ned tilfeldige trær som bare blir liggende? 

Det kommer små glimt her og der som indikerer livsambisjoner som ikke er oppnådd, av årsaker det ikke blir gjort rede for, men bare vagt antydes. 

Anders Baasmo Christiansen spiller godt som en mann som har kjørt seg helt tom. 
Vi ser det i den resignerte måten han beveger seg rundt i skogen på. 
Hvordan han legger seg blytungt ned med ansiktet begravd i mosen. 

Regissøren bruker egen slekt som persongalleri rundt Anders. 
Både hennes onkel Bjarne, tante Grethe og nevø Terje spiller variasjoner av seg selv. 

Ett eksempel er når Terje forsøker å prakke på Anders et vannrenseprodukt som Terje Runar Syversen også selger i det virkelige liv. 
Det kunne blitt kleint, men gir atmosfæren et autentisk preg som Baasmo Christiansen kan boltre seg i. 

Han får også mulighetene til å sparre med dyktige Benjamin Helstad, som spiller Terjes sønn med en litt ustabil holdning. 

Viltert og inneklemt i skogen 

Hoggeren er nydelig filmet av Marte Vold i skoglige omgivelser i Rukkedalen ved Nesbyen, der alt vi ser gjennom linsa virker viltert og inneklemt. 

Det sparsommelige, men effektive lydsporet fylles av varme vindsus og humlesurr, av og til med minimalistisk musikk komponert av Jan Erik Mikaelsen, og andre musikalske innslag av country og tysk 90-talls-techno, som hører til på bygda. 

Alt underbygger beskrivelsen av et miljø som Anders åpenbart ikke hører hjemme i, og som det kan vise seg å bli vanskelig å bli en del av. 

Jeg skal ikke avsløre hvordan det går med ham i Hoggeren, men det kommer indikasjoner på en slags forløsning eller konklusjon, selv om man ikke kan være helt sikker. 

Det man KAN være sikker på, er at Jorunn Myklebust Syversen har regissert en film med et særegent uttrykk, godt skuespill og en (i positiv forstand) underfortalt historie som skaper rom for tolkning. 
",1
"Kammerpiken
Svindlere svøpet i stil. 

Kammerpiken er en elegant, erotisk og ganske lettbent psykologisk thriller fra filmskaper Park Chan-wook (Sympathy for Mr. Vengeance, Oldboy og Lady Vengeance). 

Det er et svindelmysterium med en kløktig spenningsoppbygging og noen besnærende rollefigurer. 

Park Chan-wook er ikke redd for å ty til overdrivelser i både karaktertrekk, humor og det groteske. 
Og det skaper en rik og underholdende hevnhistorie som blomstrer til liv i et stilrent og disiplinert filmspråk. 

Hvem lurer hvem? 

I et Japan-okkupert Sør-Korea i mellomkrigstiden, legges en utspekulert plan. 
Den falske greven Fujiwara (Jung-woo Ha) har tenkt å svindle den japanske adelskvinnen Hideko (Min-hee Kim), og leier inn tyven Sook-Hee (Tae-ri Kim) for å spille rollen som kammerpike. 

Planen er at kammerpiken skal overbevise sin nye sjef om at Fujiwara er et godt giftermål, slik at de kan få kloa i en stor familieformue. 

Men i en verden der ingen er helt som de gir seg ut for å være, blir det mange overraskelser. 

Dette er en psykologisk thriller hvor relasjonene og rollefigurenes spill mellom fasade og intensjoner er drivstoffet til spenningsmotoren. 
Men ved å trekke på komedien og en del bekmørk erotisk humor, blir tonen aldri tung og intens i Kammerpiken. 

Samspillet mellom de tre hovedrollene er dynamisk og tett, og skifter stadig tyngdepunkt gjennom filmens tre akter. 
Det øvrige rollegalleriet er kledelig karikert. 
De setter spiss og gir poengtert bakgrunnshistorie for våre hovedpersoner. 

Kan kunsten å fortelle med film 

Fotograf Chung-hoon Chung (som også var mannen bak kameraet på Oldboy, og som er sjeffotograf på den kommende nyinnspillingen av grøsseren IT) leverer noen slående velkomponerte scener i Kammerpiken. 

Måten han lar et tradisjonelt japansk hus brettes ut som kulisse foran publikum er filmkunst som både behager øyet og løfter fortellingen. 

Regissør og fotograf har et godt blikk og mye tålmodighet for de beskrivende detaljene. 
Flere motiv, som for eksempel en klokkependel som sliter seg selv i stykker, brukes som bilder på forholdet mellom figurene. 
Filmen er rik på denne typen smart og lett tolkbar symbolikk, uten at det kjennes påtrengende eller forslitt. 

Kammerpiken er overraskende tam i ytterpunktene til å være Park Chan-wook. 
Både lurendreieriet og de sjokkerende voldsscenene er godt komponert og gjennomført, men de kommer uten den overraskende slagkraften som virkelig vipper kinopublikummet av pinnen. 

Likevel har filmen så mange kvaliteter, at den er ikke avhengig av plottvister og sjokkeffekter for å feste seg. 
Dette er svindlere svøpet i stil og filmatisk egenart. 
En film som bør oppleves på kino 
",1
"Hjartasteinn
Varm, øm, sår og vond. 

Varm, øm, sår og vond. 
Det er de fire beste adjektivene til å beskrive den islandske filmen Hjartasteinn, en nydelig oppvekstskildring om vennskap og kjærlighet blant pur unge tenåringer i et avsidesliggende hjørne av sagaøya. 

De unge skuespillerne imponerer med en rekkevidde de strengt tatt skulle være for unge til å ha tilegnet seg. 
Regissør Guðmundur Arnar Guðmundsson har åpenbart instruert dem godt, og forteller historien med varm menneskelighet og varsomme nyanser, med noen innslag av eksplosiv energi. 

Hjartasteinn formidler sterke følelser og problemstillinger som man ikke trenger å være islandsk for å forstå alvoret i. 

Filmet tett på figurene 

Thor (Baldur Einarsson) og Kristján (Blær Hinriksson) er bestevenner som gjør alt sammen og beskytter hverandre. 
Det er tydelig at Kristján liker Thor på en litt annen måte enn vice versa, og det er et potensielt stort problem i et lite samfunn uten rom for annerledeshet, noe som tydeliggjøres i en sidehistorie om det som skjer mellom Kristjáns far og hans gamle kamerat. 

Samtidig er Thor interessert i Beta (Diljá Valsdóttir), som har et frynsete rykte på seg blant ungdommene i lokalmiljøet på grunn av et påstått ligg med bad boy Haukur (Daniel Hans Erlendsson). 
I løpet av filmen vil alle de involverte i ulik grad preges av folkesnakket blant både unge og gamle. 

Hjartasteinn er filmet tett på figurene. 
De forsøker å holde sine sårbarheter skjult for hverandre, men når de er alene, er de lette å lese. 
Hva de tenker og føler avdekkes for åpent kamera. 
Det er imponerende, sett i lys av skuespillernes unge alder. 

Baldur Einarsson spiller Thor som en energibunt som bor med sin skilte mor (Nína Dögg Filippusdóttir) og to eldre søstre, Rakel (Jónína Þórdís Karlsdóttir) og Hafdis (Rán Ragnarsdóttir), som veksler mellom å være kjærlige søsken og skadefro monstre. 

Thor mangler en farsfigur i livet sitt og det er kanskje derfor han er såpass alene med utfordringer som damene i huset ikke er i stand til å se. 
Baldur Einarssons rolle er gjennomført dynamisk, kraftfull og omsorgsvekkende. 

Famlende forsøk på nærkontakt 

Blær Hinriksson spiller også imponerende godt som Kristján, en ung gutt som ennå ikke har funnet helt ut av sin seksualitet, kanskje fordi han aner hvilke konsekvenser det kan få for ham om han kommer ut av skapet, eller kanskje fordi han rett og slett ikke vet det selv ennå. 

(Spoiler alert) 
I filmen ser vi hans famlende forsøk på nærkontakt med Hanna (Katla Njálsdóttir), der han kanskje tvinger seg til å prøve for å kjenne etter. 
Etterpå må han ta seg et kaldt bad, ikke for å kjøle seg ned, men for å skrike under vann så ingen kan høre. 
Kanskje er dette øyeblikket der han innser sin seksuelle legning, og forstår at dette er en sosial dødsdom for ham. 

Kameratskapet mellom Thor og Kristján stikker dypt, noe vi ser i flere gode scener med strålende samspill mellom Baldur Einarsson og Blær Hinriksson. 

Hjartasteinn viderefører tematiske elementer fra Guðmundur Arnar Guðmundssons to forrige kortfilmer, Hvalfjörður (2013) og Ártún (2014), som også omhandlet ung problematikk. 
Den har også mye til felles med en annen islandsk oppvekstfilm, nemlig Rúnar Rúnarssons Småfugler, som gikk på norske kinoer i 2016. 

Begge skildrer ungdommer under ustabile forhold både hjemme og ute i samfunnet på landsbygda, et godt stykke unna Reykjavik, der både mennesker og omgivelser sliter med ringvirkninger etter landets finansielle kollaps i 2008. 

Det begynner å bli repeterende å skrive det, men Hjartasteinn er nok en liten filmperle fra Island 
",1
"Going in Style
Friskt utgangspunkt visner bort i generisk ranskomedie. 

Going in Style starter som en opprørsk og overraskende sint film, men dessverre vannes den kjapt ut til en vassen feelgoodsuppe. 

Regissør Zach Braff (Garden State, Scrubs) har fått et godt utgangspunkt å jobbe med for sin nyinnspilling av komedien med samme navn fra 1979. 
Det er både sprengstoff og god timing i tematikken rundt økonomisk krise og et svindlende bankvesen, og han har et helt unikt godt skuespillergalleri til rådighet. 

Men i stedet for å følge opp filmens energiske og samfunnskritiske anslag, serverer han publikum lunken restemat fra Hollywoods mange ""heist""-filmer og dekker til alle skarpe kanter med en generisk saus av nostalgi. 

Når pensjonen forsvinner i kapitalisttåka 

Joe (Michael Caine) er en godhjertet minstepensjonist som har jobbet hardt hele livet, og som har tatt inn sin datter og barnebarn i huset, for å hjelpe de økonomisk. 

Men når selskapet han har jobbet hele livet for blir kjøpt opp og nedlagt, forsvinner hele pensjonen, og både Joe og de gamle arbeidskompisene Willie (Morgan Freeman) og Albert (Alan Arkin) mister sin eneste inntektskilde. 

Når de i tillegg oppdager at det er deres lokale bank, som allerede har lurt 
Joe til å signere et rådyrt huslån, som ender opp med fortjenesten for deres oppløste pensjonsfond, så blir det for mye for vennegjengen. 
De vil rane tilbake sin egen pensjon fra banken. 

Filmen er sår, relevant og god når den skisser ut hvor forferdelig urettferdig og uanstendig den amerikanske forretningslogikken kan være mot hardtarbeidende individer. 
Men fra Joe sier ordet ""bankran"" blir dette dessverre en middelmådig B-film som stort sett gjentar variasjoner av vitsen ""dette er vi egentlig for gamle til gitt"". 

Skuespillerne er fra øverste hylle 

Going in Style må være en skuffelse for stjerneskuespillere som Morgan Freeman og Michael Caine. 
Sist de jobbet sammen var det medDe to har tidligere jobbet sammen for den innovative Christopher Nolan på hans vellykkede Batman-trilogi. 

Denne gangen er det for en småfeig Zach Braff som har mistet særpreget og følsomheten han viste i debutfilmen Garden State, og nå framstår som en anonym og pregløs filmskaper som får lite ut av sine skuespillere. 

Det er flere scener som holder høy kvalitet her. 
Både som dialogkomedie, og ikke minst noen øyeblikk hvor vennskapet og fortvilelsen til de tre kameratene klarer å trenge gjennom filmens glatte overlag. 

Men stort sett er dette en uinteressant gjenfortelling av hovedingrediensene i en helt sjangertypisk ranskomedie. 
Med lite minneverdige biroller, en helt forutsigbar spenningskurve og en forvirret bruk av kulturreferanser som spenner fra 1950 til 1980, sånn for å være sikker på å treffe alle med en dose ""det var mye bedre før"". 

Og så er det ikke til å komme fra at det klinger ganske surt at en film som starter med å kritisere kyniske markedskrefter, ender opp med å ofre all brodd til fordel for en hul og markedstilpasset pensjonistkomedie. 
",0
"Gråtass redder gården
Ingar Helge Gimle er en glimrende skurk – også i barnefilm! 

Gråtass redder gården er en fantasirik og umiddelbart fengende barnefilm for de minste. 

Den treffer med flere gode fortellergrep, og har et skurkegalleri som virkelig løfter filmens kvaliteter som komedie. 

Men filmskaper Peder Hamdahl Næss tyr til noen lettvinte løsninger i både situasjonsoppbygging og karakterutvikling. 
Og så får ikke filmen helt dreis på redningsaksjonen. 
Selv om ideen er godt lånt fra Rjukan, halter den litt på grunn av en slapt motivert konflikt mellom to av hovedpersonene, og ender i en finale som nok så bedre ut i dreieboka enn den gjør i kinosalen. 

Komisk gode skurker 

Det er selve livsgrunnlaget til den levende traktoren som trues denne gangen. 
En motorvei skal bygges gjennom bygda, og alle gårder som har mindre enn fem åkerlapper er fritt vilt for riving. 

Dessverre for Gråtass, Gamlefar (Stein Winge), Gustav (Elias Søvold-Simonsen) og Goggen (Jeppe Beck Laursen) ligger det femte jordet deres i skyggen, og uten den avlingen, vil to bygdeuvennlige byråkrater rive gården. 

Mye av underholdningen ligger hos de to riveglade byfisene som kommer fra henholdsvis vegvesenet (Joachim Rafaelsen) og turistvesenet (Ingar Helge Gimle). 

De to har en intern kjeklene kjemi som fungerer i både mimikk og replikkvekslinger. 
Her briljerer både Ingar Helge Gimle og Joachim Rafaelsen med komisk timing og rike karaktertrekk, og setter standarden for hvor gode antagonister bør være i norsk barnefilm. 

Gjenkjennelige konflikter 

Gråtass redder gården klarer å involvere hele rollegalleriet på en fin måte. 
Dette er figurer vi kjenner godt nå. 
Det kan føre til at de lett glemmes bort, og i forrige film, Gråtass gir gass, var det flere som ikke var noe særlig mer enn til stede foran kamera. 

Men frykten for at gården kan forsvinne preger både Gamlefar, Goggen, Grynet (Dagny Backer Johnsen) og Gråtass på ulikt vis. 
Og gjennom å spille på den individuelle uroen, gjennom smarte små drømmesekvenser, får regissør Næss både satt ting på spill, og vi får se nye trekk ved rollefigurene. 

Spesielt godt løst er Gamlefars frykt for en pensjonisttilværelse inne på gamlehjemmet – langt fra hjemplassen og de han er glad i av familie og dyr. 
Her treffer filmen en umiddelbart relaterbar tone som tar opp universelle tema som tilhørighet og viktigheten av å være omgitt av de en elsker. 

Det er tankegods som, sammen med de morsomme byråkratene, gjør Gråtass redder gården til en film som også er godt selskap også for de voksne i kinosalen. 
",1
"Get Out
Morsom, spennende og original skrekkthriller. 

Get Out er en skrekkthriller med satiriske innslag der stemninger og kontekst er viktigere enn effekter og enkel skremmetaktikk. 

Manusforfatter og regissør Jordan Peele tar seg god tid til å bygge opp en skummel atmosfære, der uhyggen ikke skapes ved å rope ""bø"", men kommer krypende sakte men sikkert gjennom smart historiefortelling. 

Resultatet er en morsom, spennende og original film med sterke undertoner av problematikk rundt rasisme og diskriminering. 

Get Out kan oppfattes som en observasjon av hvordan det kan føles å være en ung, svart mann i en hvit del av Amerika, der borgerskapets handlinger representerer århundrer av fordomsfulle menneskesyn og utnyttelse av sorte. 
Det gir Get Out en ekstra dimensjon på toppen av å være en effektiv thriller. 

Møter kjærestens familie 

Chris Washington (Daniel Kaluuya) skal møte familien til kjæresten Rose (Allison Williams) for første gang. 
Han er spent på hvordan de vil reagere, siden han er sort og hun er hvit, men han mottas med åpne og fordomsfrie armer av både pappa Dean (Bradley Whitford) og mamma Missy (Catherine Keener). 

Etter hvert legger han merke til at hushjelpen Georgina (Betty Gabriel) og gartneren Walter (Marcus Henderson), som begge er afroamerikanere, oppfører seg merkelig. 
Roses bror Jeremy (Caleb Landry Jones) dukker også opp med en besynderlig oppførsel. 
Alt er kanskje ikke slik det ser ut til å være på eiendommen. 

Jordan Peele bygger opp atmosfæren i filmen med behersket tålmodighet. 
En hendelse i åpningssekvensen viser tydelig at det foregår noe utenom det vanlige, men forholdet mellom Chris og Rose og møtet med foreldrene hennes virker så hyggelig og avslappet at det er vanskelig å se hvor mørke elementer skal komme inn. 

Det er likevel noen små tegn på at noe er galt ett sted, og hintene blir stadig flere og sterkere. 
Når ting begynner å skje for alvor, har man nok allerede skjønt litt av tegninga. 
Den store sammenhengen bak det hele er imidlertid vanskeligere å forutse, da den er tuftet på elementer som beveger seg et stykke utenfor det realistiske, men som hører hjemme i sjangeren. 

Ubehagelig nært virkeligheten 

Get Out speiler spenningen mellom USAs sorte og hvite befolkning og trekker historiske tråder fra historiens nåtid tilbake til da den sorte mann var den hvite manns slave. 
Det forsterkes ved at Roses foreldre bor på en sørstatsgård med stor eiendom, søyleveranda og to sorte tjenere. 

Dean påpeker riktignok det tilsynelatende suspekte ved dette selv, men har en godhjertet forklaring. 
Likevel føler Chris seg litt utrygg omringet av så mange hvite, spesielt når huset fylles av familiens venner til et selskap. 
Måten han møtes og tilsnakkes på treffer noe som man føler ligger ubehagelig nært virkeligheten. 

Get Out feiler på ett punkt, nemlig med inklusjonen av Rod (LilRel Howery), en breikjefta kamerat av Chris og hans eneste telefoniske hovedkontakt med verden utenfor gården i løpet av historien. 
Han er åpenbart med som ""comic relief"" for å lette på stemningen, men har en adferd og fremtoning som skurrer med filmens øvrige tone. 
Det er også mitt største ankepunkt, og det er ikke så stort. 

Get Out føyer seg nemlig inn i rekken av nye, smarte skrekkthrillere som for eksempel The Kill List, It Follows, The Babadook og Green Room. 
Jordan Peele har med sin debutfilm greid å skape effektiv spenning som samtidig er en kommentar til det betente forholdet mellom sorte og hvite i USA. 
Get Out både skremmer deg og gir deg tankegods. 
Det er ikke dårlig av en sjangerfilm! 
",1
"Løvetannbarn
Sårt og stemningsfullt fra barnehjemmet. 

Den Oscar-nominerte Løvetannbarn er en vakker og særegen stop-motion animasjonsfilm som treffer med både formidling og stemning. 

Filmen, som er basert på boken Autobiographie d'une Courgette av Gilles Paris, går inn i en tung og alvorlig tematikk og utforsker hvordan barn som er traumatiserte og utsatt for overgrep kan finne kameratskap og håp i nye omgivelser. 

Regissør Claude Barras styrer ikke unna det som er vanskelig og ubehagelig, men ledsager oss gjennom mørket og barnas usikkerhet med kjærlighet, humor og forståelse for individene som skildres. 

Når foreldrene forsvinner 

Isak er 9 år og har opplevd mye vondt. 
Han vokst opp hos en alkoholiserte og aggressive mor, men da en ulykke i hjemmet gjør at han blir foreldreløs, må han flytte til et barnehjem på landet. 

Plagene forsvinner ikke der. 
Et nytt hierarki møter gutten. 
En verden av vold, mobbing og voksne som hele tiden vurderer og gjør seg opp meninger. 

Men barnehjemmet er også et sted hvor alle deler samme skjebne. 
Og et sted hvor felles håp og drømmer kan gi vennskap og livsgnist hvis de riktige tankene kan få rom til å gro, og de riktige menneskene får være der for å holde barna i sollyset. 

Løvetannbarn har også et mangfold i sin fortelling som gjør at den griper utover Isaks tragiske historie. 
Vi får på smart fortalt vis vite både bakgrunnen til de andre barna, og hvilke skader de sliter aller mest med. 
Det gjør at filmens budskap strekker seg ut i samfunnet, og viser oss hvordan våre politiske valg og praktiske hensyn kan få katastrofale følger for dem som er mest utsatt. 

Dukker med store hjerter 

Regissør Claude Barras, dukkemakerne, lyssetterne, kulissebyggerne og fotografene har alle gjort en imponerende jobb med å gi hjerte og sjel til denne filmen. 

Filmen er kledelig rufsete i linjene og finner flere nydelige øyeblikk gjennom sine kunstferdige kulisser og uttrykksfulle dukker. 

De norske stemmene til hovedpersonene Isak (Petter Blom-Hellum), Simen (Jesper Leporanta) og Camilla (Oda Sundsbø) leverer troverdige oversettelser som kler rollefigurene og filmens øvrige tone. 
Og Ida Lind gir herlig heslighet til den egoistiske tante Ida. 

Filmen henter ikke ut all dramatikken som ligger og trykker under overflaten i manuset. 
Det hadde vært plass til mer utbroderte spenningstopper hvis filmen hadde gått utover sine knappe 66 minutt. 
Men Løvetannbarn høster så mye fra sine karakterer, sine stemninger og sine velkomponerte situasjoner, at filmen aldri føles tam. 

Dette er en uvanlig underholdningshistorie fortalt med en modig oppriktighet som slår fra seg, og ender opp som en usannsynlig feelgoodfilm 
",1
"The Boss Baby
Morsom baby som veldig fort blir gammel. 

Dreamworks nyeste animasjonsfilm The Boss Baby virker helt i starten som et lovende friskt pust, men ender opp mer som et skuffelsens sukk. 

I filmen møter vi sjuåringen Tim Tempelton, som sliter med å godta at den nyfødte lillebroren gjør sitt inntog i det idylliske livet hans. 
Babyen er en kapitalistisk ledertype, med stemmen til en middelaldrende mann, som går under navnet Boss Baby. 

Handlingen er av den enkle sorten, og går ut på at Tim og Boss Baby må lære seg å komme overens for å stoppe en ond plan. 

Begrenset humor 

En baby med dress og stresskoffert er i seg selv morsomt nok til at jeg drar på smilebåndene. 
Jeg er da ikke lagd av stein. 
Men det er på ingen måte morsomt nok til å holde interessen min i en og en halv time. 

The Boss Baby er underholdning tuftet på det faktum at spedbarn er søte, og at de er komiske når de gjør voksenting. 

Enkelte scener er morsomme og dialogen glimter til her og der, men som helhet blir dette en tynn og forutsigbar affære. 

Visuelt sterk 

Den norske dubbingen er god. 
Tobias Asphol gir liv til figuren 
Tim på en troverdig og energisk måte, og Johan Goldens dype røst er den perfekte stemmen for Boss Baby. 

Det tekniske har jeg ingenting å utsette på, og både figurene og kulissene ser fine og gjennomførte ut. 
Filmuniverset har et noe avslappet forhold til fysikkens lover og regler, men kun for å understreke poenger eller framheve den fysiske humoren. 

Filmens beste øyeblikk foregår i Tims fantasiverden. 
Disse sekvensene er ikke bare visuelt slående, men de klarer også å gjenskape følelsen av barnelek på en kreativ måte. 

Når ikke opp 

Filmen forsøker å underholde barn og voksne samtidig, men lykkes ikke med dette sjongleringsnummeret slik de beste filmene i sjangeren gjør. 

The Boss Baby rører ved temaer som sjalusi og det å bli erstattet, noe storesøsken i alle aldre vil kunne kjenne seg igjen i. 
Men det som kunne blitt Dreamworks svar på Toy Story, blir i stedet en enkel slapstickkomedie, med litt for mange oppbrukte filmreferanser og halvhjertede one-linere til at den når sitt potensiale 
",0
"Fast & Furious 8
På alle måter en overdrevent stor actionfilm. 

Fast & Furious-filmene har for lengst fjernet seg fra den realbaserte gatebilkulturen og blitt forvokste actionfilmer som starter over toppen og fortsetter oppover derifra. 
Fast & Furious 8 er på alle måter en overdrevent stor actionfilm der interaksjonen mellom de kjente figurene binder sammen noe som ligner en historie. 

Overraskende eller nyskapende er det ikke, men personlig har jeg sluttet å vente mer fra Fast & Furious-serien. 
Regissør F. Gary Gray (Forhandleren, Be Cool, Straight Outta Compton) har laget en heseblesende og strømlinjeforma film som gir den eksisterende fanskaren mer eller mindre det de kom for å se, men vil trolig ikke gi serien mange nye tilhengere. 

Toretto skifter side 

Luke Hobbs (Dwayne Johnson), Letty (Michelle Rodriguez) og de andre i Fast and Furious-gjengen får et oppdrag av agenten Nobody (Kurt Russell) og hans nye assistent Little Nobody (Scott Eastwood). 

De må spore opp sin egen venn Dominic Toretto (Vin Diesel), som tilsynelatende har skiftet side og står i ledtog med hackerterroristen Cipher (Charlize Theron) og hennes håndlanger Rhodes (Kristofer Hivju). 

Gjengen får motvillig hjelp av Deckard Shaw (Jason Statham), samtidig som de leter etter grunnen til hvorfor Toretto har forrådt dem. 

Filmen har en episodisk struktur med en handling som foregår i blant annet Havanna, Los Angeles, New York, Berlin og Russland. 
Hvert segment virker som en kortfilm, der figurene er det eneste bindeleddet mellom delene. 
Hvert by er åsted for minst en stor actionscene, der folk dør i hopetall, uten at det ser ut til å bry noen av de involverte nevneverdig. 

Actionscenene er en blanding av virkelige stunts og åpenbart digitale effekter. 
Det sistnevnte er spesielt merkbart i en sekvens der flere titalls biler med selvstyringsfunksjon blir hacket og brukt som våpen. 

Det påpeker kanskje et sikkerhetsproblem som kan komme til å oppstå i en stadig mer avansert bilpark, men måten det utføres på i Fast and Furious 8, er åpenbart ren fantasi. 
Her burde F. Gary Gray stolt mer på virkelige stunts, og holdt igjen bruken av digitale triks. 

Parodisk machokrangling 

Persongalleriet i Fast & Furious 8 berikes av Charlize Theron som iskald skurk, selv om hennes motiver er diffuse. 
Kristofer Hivju har riktignok en mindre rolle som hennes høyre hånd, Rhodes, men kler rollen, får vist muskler og har en avgjørende funksjon. 

Det er likevel de sedvanlige heltene som står i fokus, med den parodiske machokranglingen mellom Dwayne Johnson og Jason Statham som et slags høydepunkt. 
Det er så machobanalt at man himler med øynene, men heldigvis kommer det til et punkt der karene selv må glise på grunn av dialogen de er utstyrt med. 

Handlingen i Fast & Furious 8 beveger seg stadig med full forakt for realisme og troverdighet. 
Skal man ha det gøy med denne filmen, må man velge å tro på en lang rekke usannsynligheter og forenklede problemstillinger. 

Det som gjør denne filmen til passabel lavterskelunderholdning, er en vedvarende energi med en løssluppen morofaktor. 

Jeg kunne nok ha ønsket at Fast & Furious 8 hadde et sterkere bånd til seriens gatebilrøtter, men de siste filmene har vokst såpass i format at det trolig er for seint og snu. 
Målsetningen ser ut til å være og gjøre serien større og større – helt til den sprekker 
",1
"A United Kingdom
En sterk historie om kjærligheten som trosset alt. 

A United Kingdom forteller den spesielle kjærlighetshistorien til Ruth Williams og Seretse Khama. 
En hvit middelklassekvinne fra London, og en svart tronarving fra Afrika. 

Dette er en varm film om kjærlighet som trosser alle odds, en sann historie om hvordan to mennesker sto opp mot apartheid, konvensjoner og det britiske imperiet for å være sammen. 

Historien som fortelles er sterk, men regissør Amma Asante kunne med fordel ha gått noe dypere ned i materien, for A United Kingdom holder seg mye på en litt for sukkersøt overflate. 

Kjærlighet før sin tid 

Ruth Williams (Rosamund Pike) er en hardtarbedende kontorist i London, Seretse Khama (David Oyelowo) er tronarvingen til høvdingsetet i det Britiske protektoratet Bechuanaland. 

Når de to møtes i et selskap i London i 1947 er det kjærlighet ved første blikk, og etter omtrent et år gifter de seg. 
Men Ruth og Seretses kjærlighet er før sin tid - samfunnet er ikke klar for at en svart mann og en hvit kvinne er et par. 

Og i en tid der Sør-Afrika er i ferd med å innføre apartheid, blir deres ekteskap tatt særdeles dårlig imot. 
I lys av Seretses tittel blir ekteskapet et politisk standpunkt mot nabolandet i sør, og Ruth og Seretse har dermed plutselig havnet midt i et storpolitisk drama. 

Forelsker seg i en fei 

Kjærlighet, politikk, undertrykkelse – det er mye som skal fortelles i A United Kingdom, og derfor haster regissør Asante gjennom den etablerende delen av historien. 

Vi skynder oss gjennom hvordan de to hovedpersonenen forelsker seg og gifter seg, for å komme til den vanskelige delen av fortellingen. 

Dette gjør at vi ikke blir så godt kjent med rollefigurene før de begynner å møte motgang, dermed blir jeg heller ikke like investert i deres kjærlighetshistorie som jeg kunne ha vært. 

Her redder Rosamund Pike og David Oyelowo imidlertid inn filmen med sin strålende kjemi, og når jeg tenker på at historien som utspiller seg er sann, gjør den også større inntrykk. 

Holder seg på overflaten 

A United Kingdom handler først og fremst om forholdet mellom Ruth og Seretse, og hvordan kjærligheten holdt ut i motgang. 
Jeg skulle likt å dykke dypere ned i de politiske intrigene og sett nærmere på det som er et ganske mørkt kapittel i britisk historie. 

Scenen der kongen Seretse må ta bakveien på et hotell i sitt eget land fordi han er svart, forteller for eksempel mye om samtiden. 
Historien kunne med fordel ha utforsket disse utfordringene og det politiske spillet rundt ressursene i de afrikanske koloniene og protektoratene i større grad. 

Denne fortellingen hadde gjort seg svært godt som en TV-serie, der vi hadde hatt tid til å utforske historien mer. 
Handlingen i filmen utspiller seg over flere år, og når dette komprimeres ned til en spillefilm er det klart at noe av dybden i fortellingen forsvinner. 

A United Kingdom fungerer derfor bedre som søtladen kjærlighetsfilm enn som historisk drama. 
Det er en skikkelig Romeo og Julie-historie som fortelles her, og undertegnede måtte tørke flere tårer underveis. 
",1
"Den lykkeligste dagen i Olli Mäkis liv
Har noe andre boksefilmer ikke har. 

En boksefilm i sort/hvitt basert på virkelige personer og hendelser gir automatisk visse assosiasjoner til Martin Scorseses Raging Bull, og Robert De Niros uforglemmelige fremstilling av problematiske Jake La Motta. 

Hovedpersonen i den finske filmen Den lykkeligste dagen i Olli Mäkis liv kunne ikke vært mer forskjellig. 
Dette er en overraskende hyggelig film som forteller en varm historie med sympatiske figurer og tidsriktige miljøskildringer. 

Det finnes nok av boksefilmer med tilsynelatende like historier, men Den lykkeligste dagen i Olli Mäkis liv har noe de andre ikke har, nemlig et stille og tilbakelent finsk lynne som gjør kontrastene til den voldsomme sporten som utøves desto større. 

Forelsker seg før VM-kamp 

Olli Mäki (Jarkko Lahti) får sjansen til å bokse VM-kamp i Helsinki høsten 1962. 
Treneren Elis Ask (Eero Milonoff) har satt et voldsomt apparat i sving for å få matchen arrangert, men får utfordringer med bokseren sin. 

Olli skal bokse i fjærvekt, men sliter med å miste de nødvendige kiloene. 
Et enda større problem er at han samtidig forelsker seg i Raija (Oona Airola), noe som gjør det enda vanskeligere å konsentrere seg om den nært forestående boksekampen. 

De fleste boksefilmer handler om utøvere som av ulike grunner ikke har noe å miste. 
Olli er en forfriskende annerledes bokser. 
Han virker bare sånn passe interessert. 
Jarkko Lahti spiller ham som en stille og nesten sjenert mann som totalt mangler den tøffe og hovne holdningen som utallige boksefilmer har lært oss at utøvere skal ha. 

Vi blir kjent med en mann som i stedet for et tunnelfokus mot kampen, ubevisst har begynt å skue videre. 
All viraken rundt VM-kampen, med nesten tragikomiske sponsormøter og foto-seanser, gjør kanskje sitt til at Olli ikke lenger ser på målet som like attraktivt. 

Overbevisende tidskoloritt 

Raija viser seg å være en kraft han er nødt til å ta med seg, men hun føler seg raskt som femtehjulet på vogna i et miljø som ikke er tilrettelagt for gryende kjærlighet. 
Oona Airola spiller henne som ei blid og imøtekommende dame, som ikke lar seg knekke av litt motgang. 

Den som har mest å miste i denne historien er treneren Elis, som ikke bare har lagt ned mye prestisje i kampen, men også risikert sin private økonomi. 
Her kunne filmen lagt opp til en større konflikt der Elis legger seg ut med både Olli og Raija, men den lar sympatisk nok være å overdrive dramatikken utover det aller nødvendigste. 

Den lykkeligste dagen i Olli Mäkis liv er vakkert filmet av J.P. Passi, som har brukt sort/hvit 16mm-film for å oppnå en tidsriktig effekt. 
Bildene er med på å gi filmen en overbevisende tidskoloritt som gir regissør Juho Kuosmanen et godt utgangspunkt for å fortelle historien. 

Filmen formidler godt følelsen av hvordan den store verden kom til lille Finland sammen med VM-kampen 17. august 1962. 
Den gir også et varmt og underholdende øyeblikksbilde av et avgjørende punkt i Olli Mäkis liv. 
Hvordan det går skal ikke avsløres, men tittelen Den lykkeligste dagen i Olli Mäkis liv er ikke nødvendigvis misvisende. 
",1
"Fluefangeren
Uforløst og famlende fredsforsøk. 

Izer Aliu er et spennende talent i den norske filmbransjen. 
Han har blant annet vunnet Gullstolen på kortfilmfestivalen i Grimstad to ganger, for Å vokte fjellet i 2013 og Det gode liv der borte i 2014. 

Hans første spillefilm, Fluefangeren, er innspilt i Alius opprinnelsesland Makedonia og handler om en lærer som bestemmer seg for å skape fred mellom guttene i en skoleklasse. 

De er nemlig dypt splittet på grunn av områdets politiske og etniske skillelinjer. 
Utgangspunktet er interessant og filmen har flere gode tilløp. 
Likevel føles historien litt uforløst og famlende, med det resultat at den i flere perioder føles ganske stillestående. 

Vil skape fred i skoleklasse 

Skoleklassen samles etter et politisk valg der noen har vunnet og andre har tapt. 
Dette er en virkelighet som påvirker de unge elevene gjennom deres fedre og forfedres politiske rivalisering gjennom flere generasjoner, og det har derfor dannet seg skarpe skillelinjer også i klassen. 

Det blir bråk i timen som gjør at læreren Ghani (Burhan Amiti) bestemmer seg for å ordne opp, selv om de nye makthaverne har gitt ham sparken. 
Kanskje har han en idé om at han kan redde jobben ved å skape fred i klassen, men det skal vise seg å være utfordrende. 

Man aner de politiske konfliktene som danner bakgrunnen for historien. 
Man forstår at guttenes fiendtlige fronter er en konsekvens av voksne menns meninger og handlinger. 
(Jeg sier guttene, fordi jentene er usynlige. 
Det hadde vært befriende med et jentelig nærvær, men de er nærmest usynlige i filmens gutte- og mannsdominerte persongalleri.) 

Ghani forsøker å skape fred mellom guttene, men har tilsynelatende ingen klar plan for hvordan det skal oppnås. 
Strategien ser ut til å være gjensitting med enkelte spede og spredte forsøk på å få dem til å samhandle med både praktiske og verbale øvelser, men det blir aldri spesielt spennende. 

De får heller aldri snakket ordentlig om hverken etniske eller politiske skillelinjer. 
Derfor har Fluefangeren flere strekk der det tilsynelatende ikke skjer særlig mye, og fremdriften stopper derfor opp. 

Savner kulturell kontekst 

Det er tydelig at Izer Aliu forteller en historie fra omgivelser han har en forbindelse til. 
Miljøskildringen er nemlig overbevisende. 
Filmen er nydelig fotografert av Nils Eilif Bremdal, som effektivt formidler varmen i lufta, de slitne bygningene og de temperamentsfulle menneskene, akkompagnert av Roy Westads stemningsskapende musikk. 

Det jeg savner, er mer om bakgrunnen for hvorfor frontene er så skarpe og steile. 
En gjennomsnitts nordmann er ikke nødvendigvis i stand til å forstå den kulturelle konteksten for den lille historien om elevene i klasserommet. 

Fluefangeren er best på miljøskildringen og læreren Ghanis stadig mer paranoide frykt for kreftene som vil ta jobben fra ham. 
Burhan Amiti formidler hans desperasjon med en overbevisende intensitet. 
Barna i filmen spilles av blant andre Miraxh Ameti som Adem, Hadis Aliov som Qibrit og Besar Amiti som Sinad. 
De har gode ansikter og interessante personligheter, og spiller jevnt over greit, selv om noen små øyeblikk avdekker de unge skuespillernes manglende erfaring, muligens kombinert med måten de er instruert på. 

Ett eksempel er en scene i starten, der en elev får en spyttklyse i nakken, og man ser at han venter på den, og reagerer lynraskt i stedet for å bruke ett sekund for å registrere hva som egentlig skjedde. 
Det er ett av flere små tilfeller der man aner at figurene reagerer på noe de visste skulle skje, en nyanse som rett nok er vanskelig å få til med barn uten filmerfaring. 

Fluefangeren viser likevel at Izer Alius spennende regitalent lar seg overføre fra kort til lang film, så det er bare å vente og håpe at det klaffer enda bedre neste gang 
",0
"Underverden
Vassen dansk machosalat. 

Underverden er en tettpakket actionfilm med godt driv og en ganske kul hovedrolle. 
Men dessverre lener regissør Fenar Ahmad (Ækte vare) seg for hardt på klisjeer og karikerte typer til at det blir noe mer enn en vassen machosalat. 

Dette er en enkel og usannsynlig ""mot alle odds""-historie om hevn og familieære, hvor kvinnene stort sett bare er bekymret, mennene er fylt til randen av testosteron og heltens mål helliger alle middel. 

Burde vært gatesmartere 

Zaid (Dar Salim) er en dyktig og suksessfull kirurg i København. 
Han har en flott penthouseleilighet, en gravid kone og har flyttet langt unna det belastede strøket han vokste opp i. 

Men da hans kriminelle lillebror havner i trøbbel med de lokale gangsterne, og politiet ikke er spesielt interessert i å hjelpe til, så trekkes han inn i et heftig oppgjør med et kampsportfokusert mafiamiljø. 

Tematisk sneier filmen innom flere såre punkt i spennet mellom en skandinavisk selvtilfreds middelklasse og en brutal underverden. 
Her er det rasistiske politietterforskere, Irakiske fedre som nekter å kalle sin familie for dansk og bydeler dominert av fattige og sinte unge menn som kan kjennes igjen i mange av Europas store byer. 

Dessverre blir aldri disse temaene mer enn rundingsbøyer for en ordinær og forslitt hevnhistorie. 
Hvor banal superheltlogikk skygger for det som kunne blitt en smart og interessant vri på moderne gaterettferdighet. 

Greit underholdende som action 

Regissør Fenar Ahmad har laget en actionfilm som har både referansene og voldskoreografien på stell. 

Hvis du tåler det kleint overdrevne, så er det mulig å glede seg over en opptreningsmontasje à la Rocky. 
Filmens anslag er en forstyrrende og velkomponert ransekvens, og de med en forkjærlighet til 80-tallets kampsportfilmer vil kunne sette pris på et snertent KO-spark som både plantes og høstes på klassisk Hollywood-vis. 

Og så er det jo heller ikke til å komme fra at hovedperson Dar Salim har noen udiskutable Vin Diesel-kvaliteter som er med på å gi han en umiddelbar karisma som slåsskjempe. 

Men dette er langt unna den kreativiteten, oppbyggingen og finessen som kjennetegner voldsbruken i de beste sjangerfilmene. 
Det er mulig å lage god action på små budsjett, men når enkle ting som spenningsoppbygging og rollegalleri ikke sitter, så blir ikke Underverden all verden å skrive hjem om. 
",0
"Lyst
Lavbudsjettsskrekk som smeller til med noen gyselig gode grøss. 

Lyst er en psykologisk skrekkfilm som evner å holde på sine hemmeligheter, og som serverer et par reale splatterslag som virkelig får det til å smelle i noen bjeller. 

Filmskaper Severin Eskeland (Snarveien) maler med sjangerboka på vidt gap, og det blir tidvis litt simpelt i lydbruk, motiver og ""jump scares"". 
Men han har funnet en tematikk som er interessant både som grøsser og psykologisk thriller, og det gjør at jeg lever greit med litt lavbudsjettsrufs her og der. 

Skriker i sitt eget sinn 

Den svenske krimforfatteren Lisa Rostorp (Magdalena From Delis) sliter med traumene etter en brutal voldtekt, og hun har barrikadert seg inne i egen leilighet med rødvin og kjøkkenkniv som selskap. 

Til tross for stadige hallusinasjoner og angstanfall der hun ser overgriperen i huset, er hennes psykiater (Sondre Krogtoft Larsen) overbevist om at rett medisinering skal hjelpe henne bli bra igjen. 
Men så får hun en video som viser at overgriperen kanskje ikke er så innbilt likevel. 

Selv om dette er en skrekkfilm som ikke tar seg selv så alt for alvorlig, så er det en oppriktig sårhet og intensitet i tematikken som Severin Eskeland utforsker. 
Han pensler ut de påkjenningene og konsekvensene et overgrep kan få for offeret, og gjør smart bruk av en innestengt leilighet og en hverdagsgrå estetikk for å vise hvor skrekkelig Lisas angst kan være å leve med. 

Her er spillefilmdebutant Magdalena From Delis god. 
Hun bærer med seg sjangerens mer karikerte karaktertrekk med hyling og knivklamring, men det ligger også en troverdig forstyrrelse i hennes rolletolkning som gjør at alvoret skinner gjennom filmens mer underholdende stilgrep. 

Rekker å bli langdryg 

Lyst klokker ikke inn på mer enn 84 minutt, men den rekker like vel å oppleves litt langdryg. 

Filmen starter seigt, og bruker mye repetisjon for å sette oss inn i den ustabile livsanskuelsen som spenningsplottet er tuftet på. 

Her er ikke filmen klippet spesielt bra. 
Timingen på skremmingen er tam, og sammen med en lydside som er preget av generisk spenningsdroning og noen middelmådige replikkvekslinger, så blir det tidvis kjedelig i filmens første halvdel. 

Men når blodet begynner å flyte – for det gjør det – har Eskeland mye bedre sving på sakene. 
Da kommer teit skrekkhumor, rollefigurenes hemmeligheter og kreative hesligheter sammen på underholdende vis. 

Som psykologisk thriller holder ikke Lyst hele veien ut. 
Her ofres gode tilløp som bensin på splatterbålet i filmens diagnosetunge sluttoppgjør. 
Men som blodig og gyselig skrekkfilm er det mye å sette pris på for dem som liker sjangeren, for dette er en film som virkelig lever opp til sin 18-årsgrense. 

Lyst har fått aldersgrense 18 år. 
",1
"Song to Song
Historien er nærmest uutholdelig banal. 

Regissør Terrence Malicks film Song to Song er en blandet fornøyelse. 

På den ene siden har han fått med seg et kobbel av dyktige skuespillere til å leke seg foran kamera, fotograf Emmanuel Lubezkis virtuose bilder, en leken klipp av Rehman Nizar Ali, Hank Corwin og Keith Fraase og et eklektisk lydspor med blant andre Gustav Mahler, Zbigniew Preisner, Patti Smith og Die Antwoord. 

På den andre siden lar det seg ikke skjule at historien bak formspråket er nærmest uutholdelig banal. 
Terrence Malick fortjener ros for sin kunstneriske vitalitet, men i Song to Song er det bare så vidt at fraværet av budskap ikke torpederer hele prosjektet. 

Vanskelig å få øye på meningen 

Filmen introduserer et knippe figurer som krysser veier i ulike sammenhenger. 
Musikeren BV (Ryan Gosling) blir venner med musikkbransjemannen Cook (Michael Fassbender) og artisten/tekstforfatteren Faye (Rooney Mara). 

BV innleder en affære med Faye, uten å vite at hun allerede er i et forhold med Cook. 
Og når begge forbindelsene brytes, finner både BV og Cook nye bekjentskaper med henholdsvis overklassekvinnen Amanda (Cate Blanchett) og servitøren Rhonda (Natalie Portman). 

Det er alltid interessant å se Fassbender, Gosling, Mara, Blanchett og Portman, men hvem figurene deres er, virker ikke å være veldig viktig. 
Song to Song er en eksperimentell film der romantiske forviklinger skildres mot musikkscenen i Austin, Texas. 
Deler av den er filmet under festivalen Austin City Limits i 2012. 

Derfor får vi flere overraskende og strengt tatt umotiverte innhopp av artister som tilfeldigvis opptrådte det året, blant andre Iggy Pop, Red Hot Chili Peppers, Patti Smith og John Lydon fra Sex Pistols. 
Det er fornøyelig å se musikalske storheter blande seg inn i fiksjonen med småfikse betraktninger. 
Men meningen med det hele er vanskelig å få øye på. 

Like tomt som det er pent 

Det merkes at filmen ikke følger noe spesifikt manus, fordi retningen og målsetningen er uklar og flytende. 
Her er det om å gjøre å glemme vanlig historiefortelling og la seg forsøksvis imponere av det enorme lappeteppe av små og store observasjoner av mennesket og musikken. 

Den mest umiddelbare assosiasjonen er å se Ryan Gosling nok en gang spille en strevende, pianospillende musiker som forelsker seg, kort tid etter suksessfilmen La La Land. 

Lydsporet vekker visse følelser sammen med det rike billedmaterialet som er satt sammen. 
Spørsmålet er hvorvidt dette er nok til å rettferdiggjøre en hel spillefilms eksistens. 
Det føles som om Song to Song kunne ha fungert best som en 20 minutters kortfilm. 

Terrence Malick er, som mange vet, legenden bak filmer som Badlands, Days of Heaven, The Thin Red Line og The Tree of Life. 
Det er gledelig at han synes å være produktiv som aldri før, spesielt med tanke på den 20 år lange pausen han hadde mellom 1978 og 1998. 
Derfor er det lett å gi ham litt slakke når han bestemmer seg for å lage en eksperimentell kunstfilm. 

Malick selv skal ha sagt at Song to Song er et forsøk på å beskrive hvordan et liv er sammensatt av flere øyeblikk. 
Problemet er at filmens øyeblikk ikke beveger eller engasjerer annet enn som filmatisk godteri for øyne og ører. 
Innholdet er like tomt som det er pent. 

I begynnelsen av Song to Song sier Rooney Maras figur Faye dette: 
""I was desperate to feel something real. 
Nothing felt real"". 
I ettertid fremstår dette som en ganske presis beskrivelse av følelsen man får av å se filmen 
",0
"Guardians of the Galaxy Vol.2 

Levedyktig univers av helter og skurker. 

Guardians of the Galaxy Vol. 
2 viser at universet av helter og skurker som ble etablert i den første filmen er levedyktig. 

Også denne gangen er det den kjærlige kjeklingen og kranglingen mellom figurene som tilfører filmen den beste underholdningsverdien, ikke først og fremst de fargerike og fantasifulle spesialeffektene, selv om også de er spektakulære og nær psykedeliske i all sin digitale prakt. 

Filmen mangler et klart fokus og et konkret mål, men har til gjengjeld noen historietråder om familiebånd som når overraskende dypt til en superheltfilm å være. 
Derfor er Guardians of the Galaxy Vol. 
2 en fornøyelig oppfølger i en publikumsvennlig innpakning. 

Peter Quills opprinnelse 

Gjengen med tilnavnet Guardians of the Galaxy er moroklumpen Peter Quill (Chris Pratt), tøffe Gamora (Zoe Saldana), muskelberget Drax (Dave Bautista), vaskebjørnen Rocket (Bradley Cooper) og trefiguren Baby Groot (Vin Diesel). 

De jages gjennom universet av en hevngjerrig yppersteprestinne de har forulempet, og får uventet hjelp av en figur som kaller seg Ego (Kurt Russell). 
De videre viderverdighetene avslører ukjente detaljer om Petter Quills opprinnelse, samt introduksjon av flere fargerike personligheter i skjæringspunktet mellom venn og fiende. 

Akkurat som i flere nyere blockbuster-filmer, deriblant Fast & Furious-serien, har også Guardians of the Galaxy Vol. 
2 et tydelig fokus på familiebånd. 
Flere av figurene får anledning til å fundere over sin tilhørighet og ta oppgjør med seg selv eller sine nærmeste. 

Selvsagt behandles denne tematikken sparsommelig. 
Dette er tross alt et sci-fi-eventyr der man ikke har tid til å gå for dypt inn i materien, men dette gjør likevel at filmen tilføres større tyngde og blir dermed mer enn tomt og pent Hollywood-fyll. 

Mange elementer i miksen 

Regissør James Gunn viser tydelig at hans intensjon først og fremst er å underholde, noe han greier godt. 
Filmen mangler likevel en historie som matcher de sterke personlighetene i den. 

Når handlingen forflytter seg til Egos planet, mister den mye av fremdriften, samt en tydelig fornemmelse av hva denne filmen egentlig skal handle om. 
Det kastes veldig mange elementer inn i miksen, som med fordel kunne ha vært begrenset til noen få. 

Guardians of the Galaxy Vol. 
2 har heldigvis en gjennomført leken tone som elegant etableres i det øyeblikket man innser at den imponerende tittelsekvensen tonesettes av Electric Light Orchestras humørperle ""Mr. Blue Sky"", en av flere fulltreffere på det varierte og interessante innholdet på kassetten ""Awesome Mixtape Vol. 
2"". 

Guardians of the Galaxy Vol. 
2 er myntet på et publikum som er godt vante til svindyre effektorgier. 
De vil ikke bli skuffet, for denne filmen har, i tillegg til oppfinnsom og energisk action, et smittsomt humør og et klart definert og sympatisk persongalleri som det er mulig å opparbeide seg et visst forhold til. 

Guardians of the Galaxy Vol. 
2 har ikke helt den sammen friskheten over seg som gjorde den første filmen så minneverdig, men er en godkjent toer som aldri kan beskyldes for å kjede sitt publikum. 

PS: 
Sitt gjerne gjennom absolutt hele rulleteksten for flere små overraskelser 
",1
"Det kommer en dag
Lars Mikkelsen er uhyggelig god som barnehjemsmonster. 

Det kommer en dag er en film som virkelig går inn for å vise oss hvor grusomt livet kunne være på et dansk barnehjem i etterkrigstiden. 

Manuskriptet er basert på flere virkelige hendelser, og historien er satt til slutten av 60-tallet – hvor frihetstanker, kvinnekamp og ungdomsopprør utfordret det konservative gubbeveldet. 
Den kombinasjonen gjør at filmen høster slagkraft i kontrasten mellom gammeldags og straffbasert jerndisiplin og en framtidsrettet omverden som satte mennesket på månen. 

Filmen er velspilt, og vemmelig god til å skildre et system av velmenende ondskap. 
Men den blir litt for opptatt av å vise ytterpunktene til å virkelig feste seg som menneskelig drama. 

Splittes mellom sosialrealisme og fantasi 

Året er 1967, og en rekke uheldige omstendigheter sender de to unge København-brødrene Erik (Albert Rudbeck Lindhardt) og Elmer (Harald Kaiser Hermann) til det beryktede og avsidesliggende barnehjemmet Gudhjem. 

Her styres alle livets detaljer av den autoritære forstanderen Frederik Heck (Lars Mikkelsen). 
Mellom grøtporsjoner ispedd tran, juling fra de større barna og torturen det er når skolens pedofile lærer velger seg en gutt som nattselskap, må brødrene finne en måte og overleve på. 

Filmen bygger ut et sentralt bakteppe av 60-tallets brytningstid. 
Her er romfart det store tema. 
Elmer ønsker over alt på jord å bli astronaut, og hans dagdrømmer og visjoner flettes sammen med avisklipp om romkappløpet, månelandingen og en vinylplate med filmmusikken til Stanley Kubricks 2001: 
En romodyssé. 

Denne fantasifulle klangbunnen gir filmen en ekstra dimensjon, og klarer effektivt å sette opp hvordan makten var i ferd med å ristes ut av hendene på konservative mørkemenn og ut i dagslyset på slutten av 60-tallet. 
Men det splitter også filmens stil og tone mellom beinhard sosialrealisme og et litt for tematisk konstruert eventyr. 
Og regissør Jesper W. Nielsen evner ikke å gi de to delene nok sårhet og nerve til at de klarer å styrke hverandre. 

Et ruvende monster 

Underveis i filmen var det flere steder jeg kjente knyttneven stramme seg. 
Mye av det skyldes Lars Mikkelsen, som er et ruvende monster i rollen som den kontrollerende forstanderen. 
Han kler barnehjemmets nitriste koloritt og mestrer alle aspektene ved den slu og lett psykopatiske drittsekken. 
Mikkelsen klarer også å øke intensiteten i sin rolletolkning med stor troverdighet etter hvert som forstanderen må kjempe mer desperat for å beholde sitt kongerike. 

De to unge brødrene spilles også godt. 
Spesielt Harald Kaiser Hermann i rollen som minstemann Elmer får skinne med en herlig blanding av fantasiverden og veslevoksenhet som gjør han til en hovedperson det er lett å engasjere seg i. 
I en skolegård like steinhard som tundraen i Sibir, er det også noen vakre øyeblikk av hjertevarme mellom Elmer og den forståelsesfulle lærerinnen Lillian (Sofie Gråbøl). 

Men dette er en film hvor både rollefigurene og historien mangler noen lag for å virkelig sette klørne i publikum. 

På et tidspunkt sier fortellerstemmen at det er noe ved livet på Gudhjem han kommer til å savne. 
Men selv om vi kan tro på utsagnet, så har jeg ikke sett noe i filmen som gjør at jeg egentlig forstår hva det siktes til. 
Den vonde sosialrealismen og hendelsene filmen baserer seg på blir en hvilepute for filmskaper Jesper W. Nielsen, som i sin iver etter å vise fram kontrasten mellom virkelighetens grusomheter og 60-tallets oppnåelige dagdrømmer har glemt å ta oss ordentlig inn i barnehjemmets hverdag og under huden på rollefigurene som bor der. 
",1
"Your Name
Kul og smellvakker anime. 

Your Name er en fartsfylt, fengende og følelsesladd animasjonsfilm som blander en velkjent komedieoppskrift med en poetisk og filosofisk spenningshistorie. 

­­""Kroppsbytte""-filmen, som har resultert i alt fra sjarmtroll som Big (1988) til parenteser som The Change-Up (2011), brukes her som en bro mellom det rurale Japan og storbyen Tokyo og blir en artig bakgrunn for masse gode High School-forviklinger, kjærlighetsdramatikk og finstemte møter mellom fysikkteoriens ytterpunkter og det overnaturlige. 

Det hele er smellvakkert penslet ut over kinolerretet til en verden som både tar vare på nostalgien i Japansk animasjonskunst med bånd til Studio Ghiblis filmer, samtidig som den er kreativ og full av lekre påfunn i sitt moderne uttrykk. 

En lekker popmiks av tenåringsliv og skjebnens kraft 

Tenåringsjenta Mitsuha (Mone Kamishiraishi) er fortvilt over det trauste livet i den rolige fjellbyen Itomori, og hun roper i frustrasjon ut at hun skulle ønske at hun var en gutt som bodde i Tokyo. 

Det ønske går i oppfyllelse da hun våkner opp som gutten Taki (Ryûnosuke Kamiki). 
Hun tror først det hele er en drøm, men da hun oppdager at Taki også har vært i hennes kropp og gjort ting hun ikke husker – skjønner hun at det er snakk om virkelige kroppsbytter. 

Det fører til et merkelig avstandsvennskap der både Mitsuha og Taki får utforske livet i ny kropp, i nye omgivelser og med nye venner. 
Men etter hvert går det opp for de to ungdommene at det kanskje er en større grunn til at det er akkurat de to som krysser inn i hverandres liv. 

Makoto Shinkai har laget en film som er stappfull av begeistring for det sukkersøte. 
Det gjennomsyrer alt fra erketypiske tenåringsproblemer med kropp og vennskap, via det tyggegummipunkete soundtracket til Tokyos valpekaféer og fancy kaker. 
Det kunne blitt klissete og hult, men her serveres det med en oppriktighet og en kreativ snert som gjør at det bare blir forfriskende moro. 

Vakker slutt, men best i midten 

Det er filmens midtparti som er den kuleste og beste delen av Your Name. 
Det er her Taki og Mitsuha virkelig finner ut av hvordan deres splittede liv kan brukes til begges fordel. 
Og vi serveres en sprudlende og smart fortalt montasjedans som virkelig suger oss inn til kjernen av hvorfor kroppsbytte som virkelighetsflukt er så herlig fascinerende. 

Her klarer Makoto Shinkai også å skape så sterke bånd mellom publikum og fiksjonsverden at når filmen begynner å avsløre sine mer åndelige og alvorstunge sider, så er vi publikum fullt investert i både rollegalleri og handling. 

Filmen mister litt tempo og finesse i slutten. 
Historien utvikler seg til å bli kraftfull, sår og vakker, men den går et par runder for mye før den avslører sine overraskelser. 

Your Name er like fullt en vidunderlig animasjonsfilm som er magekriblende god underholdning og som serverer noen vakre livsbetraktninger. 
Forvent å få lyst på en Japan-tur når rulleteksten kommer, og ikke bli overrasket om du får lyst til å se filmen en gang til. 
",1
"Raw
Finstemt collegefilm med brekkekle virkemidler. 

Raw er den første filmen som har fått meg til å brekke meg på kino. 
Og det var egentlig en ganske fin opplevelse. 
For dette er en film som tar med både kroppen og hjernen på en overraskende tur. 

Regissør Julia Ducournau har laget en aldeles grotesk og likevel følsom film om en ung kvinnelig student som går gjennom en høyst bisarr transformasjon, og kommer i kontakt med sine lyster og seg selv under en hektisk fadderuke på veterinærskolen. 

Ufrivillig kjøttspiser 

Justine (Garance Marillier) er 2.-generasjons vegetarianer, og har akkurat begynt sine studier for å bli dyrelege som sine foreldre. 
Skolen hun studerer og bor på har en ganske intens fadderuke, hvor aspirantene må feste hardt og tåle en god del heslige strafferitualer. 

Det inkluderer å spise innvollene på en kanin. 
Og da Justine blir tvunget av sin egen storesøster (Ella Rumpf) til å bryte sin kjøttfrihet, så begynner ting å skje med både kroppen og appetitten. 

Raw er en blanding av collegefilm og kannibalsplatter. 
Erotikken og kjøttspisingen er de to mest iøynefallende aspektene ved filmen. 
Men bakenfor disse visuelt slående uttrykkene, ligger det mye gjenkjennelig ungdomsusikkerhet. 

Rollegalleriet har flere herlige outsidere som bærer sin personlighet med stolthet, og som det er lett å falle for. 

Og i midten står Justine. 
En karismatisk hovedperson som vi aldri mister sympati med. 
Hun starter som et tilsynelatende lett offer for skolens bøller, men er en kvinne som finner sin egen stemme og virkelig biter fra seg. 

Både hun og søsteren Alexia er rike rollefigurer med dybde som viser fram søskenrivalisering og søskenkjærlighet på ektefølt vis. 
Og selv om det er interessant å feste seg ved kannibalismen i en film om seksuell oppvåkning, er det måten filmen viser hvordan Justine reagerer når hun oppfattes som unormal, som er det som fester seg sterkest i Raw. 

Full av gode ideer 

Det er mer enn bare blod og tygd kjøtt som er visuelt slående i Raw. 
Julia Ducournau viser, sammen med fotograf Ruben Impens, et meget godt øye for smarte scener som forteller med farger, symbol og bevegelser. 

Spesielt en scene hvor studentene maler seg i ulike farger før de går inn for å kline er et typisk festtriks som fungerer utmerket som erotisk fargefest på film. 

Justine som danser alene foran speilet fanger også en umiddelbart herlig opprørskhet og egenrådighet som virkelig treffer meg i hjertet. 

Det er ingen tvil om at dette er en film som med jevne mellomrom kaster seg med all kraft mot brekningsrefleksen din, men har du mage til det, er Raw absolutt å anbefale. 

Raw har aldersgrense 18 år. 
",1
"Klasseforstanderen
Velspilt og elegant drama. 

Klasseforstanderen er et interessant og elegant bilde på sovjetunionens makt, satt i konteksten av et slovakisk klasserom. 

Det er et solid og velspilt drama med mye mørk og herlig humor, en gjennomført visuell stil og en intelligent fortalt historie. 

Maktmisbruk 

Klasseforstanderen utspiller seg i Bratislava på åttitallet. 
Vi møter barneskolelæreren Maria Drazdechova, i sin første dag i sin nye jobb. 
Drazdechova er enken til en russisk soldat, og er lederen for det lokale kommunistpartiet. 

Det første hun gjør i klasserommet er å beordre elevene til å fortelle henne hva foreldrene deres jobber som. 

Filmen handler om hvordan Drazdechova bruker sin posisjon i partiet, og barna i klassen sin, som pressmiddel for å få varer og tjenester fra foreldrene. 
Om de ikke leverer, synker karakterene til barna drastisk. 

Historien peker på hykleriet ved et korrupt kommunistregime. 
De som fra før har god råd har ingen problemer med å betale bestikkelsene og skaffer seg enda flere fordeler, mens de som ikke er like velstående faller enda mer utenfor. 

Zuzana Mauréry leverer en karismatisk og nifs rolletolkning av en skruppelløs klasseforstander. 

Barna leverer 

Gjennomgående statisk kamerabruk, slitte men interessante kulisser og tydelig gjennomtenkte utsnitt, gjør at filmen visuelt sett oppleves som pen og spennende. 
Dialogen er vanskeligere å dømme siden jeg ikke snakker slovakisk, men kvaliteten på skuespillet lar seg likevel oversette til norsk. 

Martin Havelka er spesielt vanskelig å ta øynene bort ifra, i sin rolle som Jaroslav Binder. 
Han slår sønnen sin og er kjent som en hardhaus og en bråkmaker, men klarer likevel ikke å skjule sine sympatiske trekk og sterke rettferdighetssans. 

At barna i filmen spiller så godt og troverdig som de gjør, gir filmen en ekstra følelsesmessig dimensjon. 
De tilfører en uskyld som gjør at man føler at noe ekte står på spill. 
De komiske elementene i filmen havner derfor mer i bakgrunnen, noe som gjør helheten mer finurlig. 

Slutten er tam, resten er bra 

Jeg blir sittende å tenke på et sitat fra George Orwells Kamerat Napoleon: 
""Alle dyr er like, men noen dyr er tilknyttet kommunistpartiet og har derfor muligheten til å utpresse deg, ved å holde en nykvesset kniv mot strupen til dine barns fremtid."" 
Mulig jeg parafraserer litt. 

Som Kamerat Napoleon framstår filmen som en allegorisk fortelling om Sovjetunionen. 
Samtidig er filmen en intim studie av hvordan makt korrumperer, selv helt ytterst i maktstrukturens forgreininger. 

Slutten er litt tam og brå, og selv om den nøster opp de nødvendige trådene oppleves den som et lite antiklimaks. 
Resten av filmen er likevel så solid at jeg varmt og hjertelig vil anbefale den. 
",1
"Min arabiske vår
Stillferdig og fornøyelig fra Tunisia. 

Min arabiske vår er en stillferdig og fornøyelig film om en ung manns opprør mot avgjørelsene som blir tatt på hans vegne. 

Hovedrolleinnehaver Majd Mastoura bærer filmen i rollen som den sosialt overkjørte Hedi, som finner sin personlige frihet når han kommer seg bort fra en morsdominert og ferdigbestemt verden. 

Det er en bittersøt reise gjennom et Tunisia hvor etterdønningene av Jasminrevolusjonen i 2011 fremdeles sitter i lufta. 

En handelsreisende skifter kurs 

Hedi (Majd Mastoura) har en solid jobb som bilselger og skal snart gifte seg. 
Men hans kommende kone er det mor som har valgt, hjemme er det mor som bestemmer og i en bilbransje i nedgang er Hedi en yndet hakkekylling for en usympatiske sjef. 

Men denne tilsynelatende tiltaksløsheten endrer seg da han blir sendt på en håpløs tur for å selge biler i feriebyen Mahdia. 
Her treffer han Rym (Rym Ben Messaoud) som jobber på hotellet, og de to finner en tone som åpner opp nye perspektiver og framtidsutsikter for de begge. 

Majd Mastoura vant sølvbjørnen på Berlinarlen i 2016 for sin hovedrolle, og Hedi er en figur som foldes ut på nydelig vis etter hvert som den innesluttede 25-åringen blomstrer til liv. 

Både som arbeidstaker, som sønn, som elsker og som sviker klarer Mastoura og gi en troverdig og poengtert prestasjon som viser en mann som hele tiden er en outsider, men likevel finner tilhørighet i alle sosiale settinger. 

En smak av amerikansk indiefilm 

Filmen har noen unødvendige klipp hvor både motivene og rytmen gjør lite for vår forståelse av scenene. 
Men de er få og til liten sjenanse for en gjennomført estetikk som smaker mye av hverdagsrealisme. 

Regissør Mohamed Ben Attia spillefilmdebuterer her med en film, som med sin handelsreisende og hotellboende hovedperson, har flere likheter med filmskapere og stemninger fra den amerikanske indiefilmsjangeren. 
Her er det en underspilt tristesse som klarer å løfte fram både det komiske og det fortvilte i situasjonene vi mennesker skaper for oss selv. 

Min arabiske vår er også en rik film med flere lag. 
Dette er et karakterdrama hvor kameraet ligger tett på hovedpersonene. 
Men i utkanten av bildeutsnittene har Ben Attia plassert en større historie. 
Der ser vi glimt av sosial urettferdighet, strenge tradisjoner og økonomiske utfordringer som gir dybde og klangbunn til en film med stort tolkningsrom i spennet mellom stat, familie og personlig frihet. 
",1
"Richard Storken
Helstøpt familieunderholdning. 

Richard Storken er en dataanimert familiefilm med sprudlende rollefigurer og fargevakre bilder. 

Filmen, som har tyske regissører, men norsk hovedprodusent, har mange kvaliteter som vil treffe godt hos både liten og stor. 

Handlingen er ganske tradisjonell og følger en typisk ""underdog på reise""-historie. 
Men med et overskudd av kreative ideer, vittige replikker og ikke minst noen herlige skurker, så blir dette en fartsfylt og festlig filmopplevelse. 

Outsidere på reisefot 

Den foreldreløse spurven Richard (Oskar Fjeldstad-Bergheim) har vokst opp hos en snill storkefamilie, og han er overbevist om at han er en av dem. 
Men når storkene må fly til Afrika, må sannheten fram – han er en spurv, og spurver kan ikke fly over havet. 

Det er en beskjed Richard nekter å ta inn over seg, og han er fast bestemt på å vise verden at han er en ekte stork som kan komme seg til Afrika på egen hånd. 

Det blir en turbulent reise gjennom Europa hvor farene på veien, og hjelperne Richard møter, står for underholdningen. 
Sammen med den storvokste pygméugla Olga (Haddy N'jie), hennes fantasivenn Oleg og den diskogale sangfuglen Kiki (Bjarte Hjelmeland) utgjør spurven et reisefølge av ensomme drømmere som ikke helt har funnet sin plass her i livet. 

Tematisk får filmen tydelig fram den sårheten en føler når en ikke passer inn. 
Og med både humor og en solid porsjon hjertevarme blir reisen etter hvert en sjarmøretappe for annerledeshet og usannsynlige vennskap. 

En vakker roadtrip 

Filmskaperne Toby Genkel og Reza Memari har klart å treffe eventyrfølelsen i Richard Storken. 
Emosjonelt når ikke filmen den punkteringskraften i det triste og vonde som de beste animerte familiefilmene fra Disney (Pixar) og DreamWorks klarer. 
Men den har sine styrker i vakre landskapsskildringer og rike bakhistorier. 
Og filmen høster kul friskhet ved å flette inn ""roadtrip""-sjangerens tradisjonelle motiver med veikroer og sentralstasjoner. 

De norske stemmene bidrar også i stor grad til å gjøre dette til helstøpt familieunderholdning. 
Unge Oskar Fjeldstad-Bergheim har allerede rukket å bli en erfaren stemmeskuespiller, og gir troverdighet og sjarm til Richard. 
Og så er det jo en fest å høre Bjarte Hjelmeland dryle på i rollen som divaundulat med en fasade av is, men en skyldfølelse av gull. 

For meg blir det et par fuglerelaterte ordspill for mye. 
Og et lydirriterende og slitsomt poeng med internettduer som er hekta på tilkobling, er ikke min humor. 
Men det blir aldri overdose. 
Og her er det nok av smarte referanser – fra Wam & Vennerød til italienske mafiakråker – til at alle med sans for animerte eventyr vil kose seg i kinomørket. 
",1
"Frantz
Spennende, trist og tankevekkende. 

Om kunst kan ha helbredende evner, kan det samme sies om en løgn? 
For er ikke kunst noen ganger kun en spesielt vakker løgn? 

Frantz er i alle fall et herlig velspilt og spennende drama om løgner, minner, kunst og krig. 
Det er en vakker film, om vakre løgner. 

Halvromantisk 

Handlingen utspiller seg i en tysk småby i kjølvannet av første verdenskrig. 
Anna er en ung kvinne som er i sorg etter å ha mistet sin forlovede. 
En dag møter hun franskmannen Adrien, som har reist til Tyskland for å legge blomster på hennes manns grav. 

Filmen tar utgangspunkt i det halvromantiske vennskapet som utvikler seg mellom Anna og Adrien. 
Gjennom en gjensidig interesse for kunst, en gjensidig sorg og et gjensidig kjennskap til Frantz lærer de hverandre og kjenne. 

Svart-hvitt og fine farger 

Det rolige tempoet i starten av filmen gjenspeiles av nedtonet, men imponerende skuespill fra begge hovedrolleinnehaverne. 
De få gangene Paula Beer smiler fortoner det seg som en åndelig opplevelse, og Pierre Niney er karismatisk selv når han ikke gjør noe som helst. 
Kjemien de to imellom er eksplosivt god. 

Den første delen av filmen står i fare for å bli så nedtonet at den blir kjedelig. 
Men før denne følelsen rekker å gjøre seg gjeldende girer filmen om, og gir oss et skifte både i bakteppe, tone og tempo. 

Filmen er stort sett i svart-hvitt, noe som underbygger følelsen av at verden fortsatt står i skyggen av monsteret som er første verdenskrig. 

Noen utvalgte nøkkelsekvenser utspiller seg i farger, men kun i tirrende korte perioder. 
François Ozon viser stor disiplin fra registolen, i det han gir oss et korte friske pust av farge, før han drar oss tilbake ned i svart-hvitt-dypet. 
Spesielt effektfullt er det når denne overgangen kommer glidende midt i en scene. 

Krigsfilm uten krig 

Første verdenskrig ligger som en tåke over hele filmen. 
Jeg vil gå så langt som å kalle det en krigsfilm, til tross for at den foregår i fredstid. 

Vi får se enkelte tilbakeblikk fra skyttergravene, men krigens tilstedeværelse er på sitt mest effektfulle når den kun antydes – som synet av utbombede hus sett gjennom refleksjonen i et togvindu. 

Det ulmende hatet mellom tyskere og franskmenn skaper en konstant spenning gjennom hele filmen, og gjør Anna og Adriens forhold enda mer problematisk. 

Det er en historie som kaster deg rundt i uventede vendinger, og som hele tiden sår tvil om hva som er sannhet og hva som er løgn. 
Det drøfter også moralske spørsmål rundt det å lyve, som spørsmålet om en løgn kan være god. 

Det er spennende, trist og tankevekkende. 
Jeg var sliten da filmen var over, noe som i dette tilfellet er et godt tegn. 
",1
"The Shack
Tynn, religiøs suppe. 

Det som starter som en ganske troverdig skildring av en familie i sorg, utvikler seg brått til å bli et surrealistisk stykke kristen propaganda. 

The Shack er en film på to timer og tolv minutter som er to timer for lang. 

Mørk tematikk 

Familiefaren Mack opplever det verste en far kan oppleve, da hans vesle datter Missy blir kidnappet og drept av en seriemorder. 

Han er i dyp sorg, og midt oppi en åndelig krise, da en mystisk lapp dukker opp i postkassen hans. 
Avsenderen av lappen er ingen ringere enn Gud. 

Filmen forteller historien om en mann i sorg som tilbringer en helg i ei hytte i skogen, sammen med Gud, Jesus og Den Hellige Ånd. 
Men det som tilsynelatende er ment å være et alvorlig oppgjør med sorg, framstår kun som et langt, påtrengende og smakløst forsøk på å fortelle publikum hvor flott Gud er. 

Liker starten 

Starten av filmen klarer å holde på interessen min, og til tross for noe endimensjonale figurer og en forbløffende generisk visuell stil, så liker jeg faktisk de mer jordnære, mellommenneskelige sekvensene i filmen. 

Alt som ligner på jordnærhet er imidlertid over etter et kvarter, og før man vet ordet av det ser man en scene hvor Mack og Jesus løper om kapp over en innsjø. 

Det finnes også forsøk på humor, men ikke spesielt vellykket. 
De aller fleste av disse forsøkene baserer seg på at Mack bruker et uttrykk som ""Herregud!"", hvorpå Gud svarer ""Ja?"". 

Vanskelige spørsmål, diffuse svar 

Filmen fortoner seg som en lett, pinlig forenklet innføring i Guds tankegang. 
Premisset er at Mack, spilt av Sam Worthington, stiller vanskelige spørsmål, som Gud svarer på. 
Svarene er ofte av den utydelige sorten. 

Spørsmålet ""Hvorfor lot du datteren min dø? 
"" besvares for eksempel med et noe tvetydig resonnement om at Missy har det bedre i himmelen og at seriemordere også er mennesker. 

I retrospekt sitter jeg igjen med inntrykket av at Missys død kun skjer for å gi publikum noe å føle. 
For meg framstår det hele som en usympatisk og smakløs behandling av et følsomt tema. 

Om det er ment slik, vet jeg ikke. 
Men at jeg oppfatter det slik er nok til at det kaster en mørk skygge over hele filmopplevelsen. 

At filmen er en lang, manipulativ og kjedelig suppe av lettspiselig kvasifilosofi, corny dialog og alt for klissete kristenrock, hjelper heller ikke. 

Jeg føler at filmen prøver å dra tårene ut av fjeset mitt, samtidig som den prøver å frelse meg. 
Den får dessverre ikke til noen av delene. 
",0
"King Arthur:Legend of the Sword 

Skraper i overflaten av noe større. 

Regissør Guy Ritchie har forsøkt å lage modernisert underholdning av et stykke britisk mytologi. 
King Arthur: 
Legend of the Sword er selvsagt basert på legenden om kong Arthur, sverdet Excalibur og slottet Camelot. 

Vi får til og med se den spede begynnelsen til de sagnomsuste ridderne av det runde bord. 
Resultatet er en film som svever mellom fantasi og folklore, med blandet underholdningsevne. 

Det er en omfattende historie som er komprimert ned til to timers spilletid, med det resultat at handlingen bare skraper i overflaten av noe større. 
King Arthur: 
Legend of the Sword er visuelt storslagen, men er ikke eventyrlig nok. 

Blir avslørt som tronarving 

Arthur (Charlie Hunnam) har vokst opp på et bordell i Londinium. 
Når Kong Vortigern (Jude Law) tvinger alle menn i en viss alder til å forsøke å ta sverdet Excalibur ut av en stein, blir det avslørt at Arthur er sønn av avdøde Kong Uther (Eric Bana), som mange år tidligere ble forrådt av sin egen bror, Vortigern. 

Arthur har egentlig ingen interesse av å utfordre tronen, men omstendigheter gjør at han til slutt ikke har noe annet valg enn å gå imot sin onde onkel. 
Han får hjelp av blant andre en trollkvinne (Astrid Bergès-Frisbey), krigeren Bedivere (Djimon Honsou) og bueskytteren Goosefat Bill (Aidan Gillen). 

Guy Ritchie gjør som han pleier, og tråkker til med et kjapt og lekende filmspråk, noe som frisker opp en litt utbrent sjanger. 
Filmen lever godt når pilene suser og sverdene synger. 

Det er likevel ikke helt lett å forstå hvorfor man skal bry seg stort om figurene, for de får ikke tid og rom til å skinne. 
De er brikker i et større spill, der man får ta til takke med helheten, ikke fokusere på individuelle prestasjoner. 

Charlie Hunnams Arthur er en passe sympatisk helt, men med en anonym fremtoning med lite særpreg. 
Jude Law spiller godt som den forpinte og maktbegjærlige onkelen, men får for få scener til å gjøre inntrykk. 
Kampen mellom Arthur og Vortigern skulle gjerne ha hatt et større omfang, men de befinner seg på hver sin kant i store deler av handlingsforløpet. 

Har tonet ned voldsbruken 

King Arthur: 
Legend of the Sword underholder effektivt i flere spenningssekvenser med god flyt og store effekter. 
Filmen er åpenbart laget for å kunne nå et yngre publikum, fordi Guy Ritchie har tonet ned voldsbruken kraftig. 

Her er det nesten ikke en blodsdråpe å se, samtidig som mange voldshandlinger antydes i stedet for å vises. 
Det gjør kanskje filmen mer familievennlig, men den uunngåelige effekten er samtidig at den fremstår mer blodfattig og tannløs enn man kunne foretrekke. 

King Arthur: 
Legend of the Sword er en tittel som åpner for flere ""King Arthur:""-filmer. 
Jeg er usikker på hvor stor appell dette universet har i 2017, tretten år etter det forrige forsøket, som få snakker om i dag. 

Den nye filmen har et imponerende visuelt uttrykk, og noen gode spenningsscener, men det litt anonyme persongalleriet mangler publikumsfavoritter som man ønsker å se mer av. 
King Arthur: 
Legend of the Sword fungerer helt fint som denne-ukas-eventyrfilm, men det er tvilsomt om den får leve et spesielt langt liv i vår pop-kulturelle bevissthet 
",0
"Danserinnen
Usedvanlig vakker, men traust fortalt. 

Danserinnen er flott å se på. 
Den har en finstemt tidskoloritt med flere kreative detaljer, og den er usedvanlig vakker i flere av sine dansesekvenser. 

Men under overflaten er dette en ganske ordinær og traust fortalt historisk film, som tyr til klisjeer, flate rollefigurer og forslitte spenningseffekter for å dramatisere livet til dansepioneren Loïe Fuller. 

Kjemper seg opp fra intet 

En 25 år gammel Loïe Fuller (Stéphanie Sokolinski) mister sin livsglade franske far, og må flytte inn hos sin strengt religiøse mor i New York. 

Her søker hun seg mot teateret, og da en kjoletabbe blir til et særegent dansenummer, begynner hun å utvikle sin helt egen dansestil med store tekstiler og bevegelser som får tøyet til å danse i luften. 

Det blir starten på et turbulent eventyr, som til tross for mye motgang fører den oppfinnsomme og grasiøse danserinnen inn på noen av de største scenene i Paris. 

Det er i dansen, og i formidlingen av Fullers nybrottsarbeid for sceneshowet, at filmen er på sitt beste. 
Dette er fascinerende innblikk i dans- og teaterhistorien, og det er her filmen leverer noen øyeblikk så vakre at det er pur lykke å sitte i kinomørket. 

Historien rundt er dessverre ikke løst like elegant. 
Selv om det er tatt store kunstneriske friheter med den faktiske historien til Loïe Fuller, så har resultatet blitt en film som dytter danserinnen inn i en enkel ""mot alle odds""-historie full av biografifilmens klisjeer. 
Utstyrt med treningsmontasjer, forfall og litt for praktiske tilfeldigheter. 

Stivt og glatt skuespill 

Stéphanie Sokolinski, også kjent under artistnavnet Soko, gjør mye riktig i rollen som Fuller. 
Men hun spiller vel stivt etter hvert som suksessen kommer – med medieskyhet, rusproblemer og ulykkelig kjærlighet. 

Heller ikke Lily-Rose Depp, som spiller dansekollegaen Isadora Duncan, griper med sin rolleprestasjon. 
Hun glir gjennom filmen uten å skape noe av den friksjonen som hennes rollefigur tilsynelatende påfører sine omgivelser. 

Dermed blir Danserinnen en film jeg vil huske for dansen, men dessverre lite annet. 
",1
"DRIB
Kunstfilm med smak av gonzo, gerilja og galskap. 

Den norske filmen DRIB handler om at en ekte person som ved å spille inn falske videoer, ble spurt av en ekte energidrikkprodusent om å være frontfigur i en falsk reklamekampanje. 
Historien er fortalt gjennom en falsk dokumentar om innspillingen av rekonstruksjonen av de ekte hendelsene. 

I frykt for et ekte søksmål fra energidrikkprodusenten, har energidrikken i filmen fått det fiktive navnet ""DRIB"". 

Det er kaotisk og komisk satire om det stadig mer diffuse skillet om hva som er reklame og hva som er virkelighet. 

Fascinerende historie 

Amir Asgharnejad ble kjent i 2014, gjennom en rekke youtube-videoer hvor han provoserte på seg juling fra vilt fremmede på gata. 
Før han avslørte at disse stuntene var iscenesatt, fikk han tilbudet om å være med i en merkelig reklamekampanje for en stor energidrikk. 

Asgharnejad spiller rollen som seg selv, og sammen med regissør Kristoffer Borgli forteller han om sine fem kaotiske døgn i reklamebransjen i Los Angeles. 
Det er en rar og fascinerende historie om hvordan media og reklamebansjen manipulerer og forvirrer. 

Filmen er hele tiden på grensen til å være for meta for sitt eget beste, men holder seg etter min mening akkurat på riktig side av denne grensen. 

Forfriskende uhøytidelig 

Amir er en enigmatisk skikkelse. 
Skuespillet er ikke alltid like overbevisende, men han besitter en personlig karisma som skinner gjennom den halvironiske distansen han virker å ha til rollen som seg selv. 

Brett Gelman spiller helt fantastisk i rollen som reklamestrateg og profesjonelt rasshøl. 
Gelman gjør filmen til en ren og skjær nytelse hver gang han entrer lerretet. 
Uansett hva man synes om resten av filmen, så skal det mye til å ikke nyte Gelmans slagferdighet, temperament og skrudde reklamelogikk. 

De forskjellige måtene filmen demonterer den fjerde veggen på er underholdende, men er mest effektfullt i starten. 
Når slike ting slutter å overraske kan det framstå mer som en gimmick, enn et gjennomtenkt fortellergrep. 

Litt som en energidrikk tilbyr filmen et forrykende energinivå i starten, men dabber litt av etter hvert. 
Den føles en anelse for lang. 

Som helhet besitter DRIB likevel en udefinerbar råhet som appellerer veldig til meg. 
En vag eim av gonzo, gerilja og galskap omgir hele filmopplevelsen, og underholder meg stort sett hele veien. 

Det er forfriskende å se en kunstfilm som ikke tar seg selv høytidelig. 

Kamuflasjekunst 

DRIB er en fiksjonsfilm, kamuflert som en dokumentarfilm, kamuflert som en fiksjonsfilm. 
Det er også kritikk av reklame, kamuflert som reklame. 
For som om ikke filmen var meta nok, reklamerer den for at man nå kan kjøpe DRIB-produkter på nett. 

Nå sitter jeg og lurer på om filmen i det hele tatt er basert på virkelige hendelser, eller om det er nok et pr-stunt undertegnet Amir Asgharnejad. 

Jeg vet ikke helt hva jeg nettopp har sett. 
Alt jeg vet er at jeg liker det, og at jeg nå har mistenkelig lyst på en iskald DRIB. 
",1
"Sieranevada
Seigt, smart og humørfylt fra familieselskapets skyggeside. 

Romanias Oscar-kandidat Sieranevada er en verbal mitraljøse full av høyrøstet samfunnskritikk og gjenkjennelige familieproblemer. 

Filmen har ikke det store handlingsdrivet, men bruker hodet – og publikums mage – til å skape en sulten selskapsfrustrasjon som gir nerve og spenning til en film hvor det stort sett prates og krangles. 

Men det er ikke til å komme bort fra at på sine tre timer blir dette en seig opplevelse, som hadde hatt godt av å trimme bort en del av samtalene. 

Kan kunsten å krangle 

En minnestund for en avdød far samler storfamilien i blokkleiligheten til enken Nusa (Dana Dogaru). 
Hennes barn, barnebarn, søster og tantebarn er alle samlet til en tradisjonell middag. 

Men ting går ikke på skinner. 
Og sakte, men sikkert gjør familiekrangling, politiske diskusjoner, ubudne gjester og forsinkede prester at leiligheten blir en trykkoker av gamle konflikter og personlige problemer. 

Regissør Cristi Puiu bruker forviklingskomedien som ramme til å vise fram en familie som slites mellom sine generasjoner. 
Her blandes grums fra kommunisttiden og tradisjonelle familieroller med konspirasjonsteorier fra Youtube og ungdommelig nonchalanse. 
Stort sett framført i underholdende krangler hvor replikkene hagler i friskt tempo. 

Gjør leiligheten til en hovedperson 

Med unntak av sønnen Lary (Mimi Branescu), som er en slags hovedperson, så følger vi kun menneskene som er inne i leiligheten. 
Når de går ut, så forsvinner de. 

Kameraet er ofte plassert i gangen, hvor dører åpnes og lukkes og vårt rollegalleri beveger seg mellom samtaler, rom og konflikter. 

Dette er et smart og virkningsfullt grep som virkelig gjør leiligheten til en viktig aktør. 
Her er det mye levd liv i veggene, og vårt inntrykk av rollegalleriet farges av hvordan de forholder seg til de slitte dørkarmene. 

Den hverdagsgrå treromsleiligheten, sammen med det faktum at det er en minnestund, gir også en kulisse som signaliserer ro og innestemme – en grell kontrast til alt spetakkelet som foregår etter hvert som ulike konstellasjoner havner i samme rom. 

Sieranevada er en film som plasserer seg i den rumenske nybølge tradisjonen med en realistisk og minimalistisk stil, hvor politisk diskusjon, sort humor og ektefølt hjertevarme er tett knyttet sammen. 
Og er du glad i slike filmer, så er Sieranevada et kompromissløst stykke filmkunst. 

Men for meg blir dette i perioder en stiløvelse hvor intensiteten glipper, og vi serveres en del samtaler og rollefigurer som blir for flate til at de virkelig gjør inntrykk 
",1
"De første skal bli de siste
Underfundig krimdrama fra europeisk Coen-slektning. 

Den fransk-belgiske filmen 
De første skal bli de siste er helt klart inspirert av amerikanske roadmovies og moderne westernfilmer, der værbitte figurer på feil side av loven beveger seg gjennom et flatt landskap med tomme småbyer. 

Den ytre handlingen er egentlig kun et redskap for å kunne skildre mellommenneskelige forhold av ulik karakter og en tematikk rundt livet og døden. 
Her er det rom for både vennskap, kjærlighet, fiendskap og hevnlyst i en underholdende blanding av mørk og underfundig komikk og voldsom dramatikk. 

Manusforfatter, regissør og hovedrolleinnehaver Bouli Lanners viser seg å være en europeisk slektning av Coen-brødrene, som burde være grunn god nok til å se 
De første skal bli de siste. 

På sporet av en telefon 

To dusørjegere, Cochise (Albert Duponel) og Gilou (Bouli Lanners), må finne en kryptert mobiltelefon, som noen har stjålet fra en høytstående kriminell. 
Filmen forteller oss tidlig at den er tatt av det mentalt handikappede kjæresteparet Willy (David Murgia) og Esther (Aurore Broutin), som tror verden skal gå under, og er på vandring for å besøke Esthers bortadopterte datter. 

Dusørjegerne kommer på sporet av dem, men får problemer med både sykdom og lokale tøffinger i en liten by på veien. 
Der møter Cochise også en dame (Suzanne Clément fra Xavier Dolans film Mamma), som han innleder et aldri så lite forhold til. 

Bouli Lanners skaper en stemning i grenselandet mellom fabel og virkelighet, med figurer og situasjoner i ytterkant av det realistiske, men likevel med en virkelighetstro dynamikk og samhandling. 

Dusørjegerne skildres som to gamle kollegaer som aner at de begynner å bli for gamle til å bedrive sin virksomhet, noe som settes i perspektiv av møtet med Jean-Berchmans (Michael Lonsdale), den enda eldre eieren av en bed & breakfast de leier seg inn på. 

Samtidig er det barnlige og naive kjærlighetsforholdet mellom Willy og Esther symbolet på det gode og rene, som skaper virkningsfulle kontraster mellom visse andre figurer som dukker opp i historien. 

Møter Jesus og von Sydow 

De første skal bli de siste er nydelig filmet på den franske landsbygda, blant annet på en testbane til det for lengst nedlagte luftputetogprosjektet Aèrotrain, som brøyter seg gjennom landskapet som et minne om fortidens optimisme, men som er i ferd med å gro igjen og brytes ned av naturkreftene. 

Figurene som beveger seg gjennom dette landskapet er også i en nedbrytningsfase, godt gestaltet av et ensemble som treffer med tilbakeholdent spill i en historie som krever et visst fokus for å utspille seg på riktig kant av det parodiske. 

Nevnte jeg at figurene møter Jesus? 
Selveste Jesus? 
Han spilles av Philippe Rebbot og dukker opp i visse situasjoner der enkelte figurer trenger veiledning, selv om de kanskje ikke innser det selv. 
Og det topper seg når selveste Max von Sydow dukker opp som en begravelsesagent med irrgrønn kistebil. 

Bouli Lanners forteller altså denne historien med noen uventede grep som gir god uttelling. 
De første skal bli de siste er en underholdende miks av mørk humor, filosofering rundt livet og døden og sjangertro innslag av krim, western og roadmovie. 
",1
"Alien:Covenant 

Hard sci-fi-horror som yter sagaen rettferdighet. 

Alien: 
Covenant bekrefter regissør Ridley Scotts ry som en virtuos verdensbygger. 
Kjennere av Alien vil bli henrykt over hvordan han har gått tilbake til sin originale film fra 1979 og hentet frem elementer som effektivt trekker oss tilbake inn i dette universet, både med visuelle og soniske virkemidler som gir den rette atmosfæren av skrekk og mystikk. 

Dette er samtidig en av filmens svakheter. 
Den følger i all hovedsak den samme strukturen som Alien, og historien virker derfor i overkant kjent. 
Alien: 
Covenant inneholder heldigvis en ganske radikal utvidelse av det kjente universet som besvarer noen spørsmål som fansen har stilt seg i nesten 40 år. 

Dette er bokstavelig talt en fullblods Alien-film, for dette er hard sci-fi-horror som yter sagaen rettferdighet. 

Romskipet Covenant er på en årelang reise til den fjerne planeten Origae-6 med 2000 kolonister i hypersøvn. 
Mannskapet, som blant andre består av Daniels (Katherine Waterston), Oram (Billy Crydup), Tennessee (Danny McBride) og androiden Walter (Michael Fassbender), vekkes av en nødsituasjon, og lander på en ukjent planet for å sjekke et mystisk signal. 

Der oppdager de noe fryktelig som setter dem alle i stor fare, men de får uventet hjelp. 
Her bindes handlingen sammen med den forrige filmen i serien, Prometheus. 
Etter hvert som omstendighetene blir stadig klarere, blir det tydelig at faren slett ikke er over. 

Blodige effekter 

I en tid der mange store og dyre studioproduksjoner innretter seg mot en lavere aldersgrense for å tjene mest mulig penger, er det hyggelig å kunne konstatere at Ridley Scott definitivt ikke har brydd seg om dette. 

Alien: 
Covenant er en hard sci-fi-horrorfilm som virkelig tråkker til med blodige effekter, som av og til er direkte kvalmende. 
Dette føles helt riktig i et univers der man kanskje må ty til hardere virkemidler for å skremme og vemme et publikum som er mye mer vant til horror nå enn de var i 1979. 

Dette er science fiction basert på et faktum. 
Menneskeheten må på et eller annet tidspunkt ut i verdensrommet for å overleve. 
Rundt dette spinner Ridley Scott en skrekkhistorie som diskuterer noen interessante teorier om å skape nytt liv, hvordan menneskeheten kanskje har gått ut på dato og om kreativ kunstig intelligens. 

Men det viktigste elementet i filmen er selvsagt de fascinerende alien-monstrene, som ikke er sett på film siden den elendige Aliens vs Predator: 
Requiem i 2007. 
Mens den første filmen hadde ett elegant H.R. Giger-designet monster som beveget seg grasiøst med en skrekkinngytende ro, har Alien: 
Covenant flere forskjellige versjoner, som alle er lynraske, aggressive og uforutsigbare. 

Det resulterer i flere gode skrekkscener, der monstrene er en konstant trussel. 
Likevel er de ikke omspunnet av mystikk i samme grad som i Alien eller Aliens. 
De er litt for glatte og digitale. 

Åpenbare referanser 

Alien: 
Covenant er full av åpenbare referanser til den første Alien-filmen. 
Det merkes på atmosfæren om bord i Covenant, på romskipets ytre linjer, på lydene, på dialogen og på Jed Kurzels stemningsskapende musikk, som låner kjente toner fra Jerry Goldsmiths banebrytende komposisjoner fra den første Alien. 

Også persongalleriet har flere likheter. 
Alien hadde Sigourney Weaver i rollen som Ripely, mens Alien: 
Covenant har Katherine Waterston i en åpenbart Ripley-inspirert rolle, der Daniels motvillig tar på seg en lederfunksjon. 

Alien hadde en Dallas (Tom Skerritt), mens Alien: 
Covenant har en Tennessee (Danny McBride). 
Alien hadde androiden Ash, mens Alien: 
Covenant har androiden Walter. 
Det er fascinerende å se Michael Fassbender i denne rollen, som faktisk ikke er hans eneste i filmen. 

Alien: 
Covenant følger altså malen fra den første filmen, uten å avsløre noe av det her, for å ikke spolere handlingen. 
Det kan påpekes som en svakhet, for det øker forutsigbarheten for de som kjenner Alien ut og inn, men det er mulig at Ridley Scott så hvor godt det fungerte for kassasuksessen Star Wars: 
The Force Awakens, som også fulgte flere hovedpunkter fra den første Star Wars-filmen rimelig tett. 

Det fungerer også godt for Alien: 
Covenant, som samtidig bygger ut dette horror-universet i en interessant retning, og avslutter på en måte som gir sagaen alle muligheter til å fortsette. 
Denne filmen holder en høy nok kvalitet til at det absolutt er ønskelig. 
",1
"Pirates of the Caribbean:Salazar's Revenge 

Stødig piratunderholdning fra Sandberg og Rønning. 

Pirates of the Caribbean: 
Salazar's 
Revenge starter med en fartsfylt jaktsekvens og følger opp med en sverdsvingende langspurt som holder høyt actiontempo i to tettpakkede timer. 

Den norske regissørduoen Espen Sandberg og Joachim Rønning (Max Manus, Kon-Tiki) har et lekent grep om den populære filmserien. 
De går for å underholde og fyrer av kanonsalve på kanonsalve med lettbente vitser og akrobatiske piratstunt. 

Det blir noen feilskjær underveis. 
Det siktes bredt og ganske ungt, og spesielt underbuksehumoren er av den litt for enkle sorten. 
Men for hver dårlige vits, er det et par som stabiliserer skuta. 
Og det er nok sjarm i rollegalleriet og nok visuell iderikdom til at det aldri havarerer. 

Spurvejakt på storhavet 

Det er Jack Sparrow (Johnny Depp) selv som jaktes i denne femte filmen om den sløye piraten med et hjerte av gull. 

I hans yngre dager sendte Sparrow en spansk kaptein ved navn Armando Salazar (Javier Bardem) inn i forhekset farvann, og da en serie uheldige omstendigheter fører til at Jack uvitende setter sin egen nemesis fri fra fangenskap, så må han både flykte og finne en løsning på det livstruende problemet. 

Den beste løsningen virker å være det sagnomsuste fiskespydet til den olympiske guden Poseidon. 
I det septeret ligger makten til å oppheve alle av havets forbannelser. 
Og ettersom filmserien flere ganger har vist oss hvor mektige trolldom havet besitter, så vil det i så fall være en hendelse med store konsekvenser – for flere gamle kjente. 

Manuskriptet byr ikke på så mye spenning, og er bygd som en flytende lekegrind for stadige publikumsfrieri. 
Men historien holder vind i seilene, og er en elegant måte å binde sammen noen nye fjes med et par følelsesladde gjensyn. 

Barbossa treffer best 

Hverken Javier Bardem eller effektteamet klarer å gjøre Armando Salazar til en minneverdig skurk. 
Han blir en litt kjedeligere versjon av Davy Jones (Bill Nighy) fra samme filmserie. 
Men er ikke ekkel eller farlig nok til å få det samme visuelle eller emosjonelle grepet på publikum. 

Johnny Depp har heller ikke den samme karismaen i rollen som Jack Sparrow lengre. 
Han har sin stil, men det blir mye gjentagelser av rollefigurens karikerte styrker og svakheter. 
Jeg skulle gjerne sett litt mer menneskelighet i en så velkjent rollefigur som egentlig bør ha masse å spille på, spesielt når han sendes ned i romflaska. 

Menneskeligheten finner vi mer av i kapteinkollega Hector Barbossa. 
Geoffrey Rush henter fram sitt emosjonelle register og leverer en finstemt prestasjon av en rollefigur som tidligere har blitt slitt ut som den snille skurken i denne serien. 

Rush er stjernen i en finale som både ser veldig flott ut, og som har overraskende mye hjerte. 
Her blir actionsekvensene et bakteppe, og Espen Sandberg og Joachim Rønning viser at de ikke har noen problemer med å skru sammen en real Hollywood-slutt. 
",1
"Lærer Frosk
Sjarmerende men uambisiøs barnefilm. 

Nederlandske Lærer Frosk er en sjarmerende og hjertevarm barnefilm, som er innom en og annen moralsk pekepinn, men som først og fremst er en enkel fortelling om en lærer som blir til en frosk med sporadiske mellomrom. 

Filmen vil nok underholde barna, men ikke utfordre dem i særlig grad. 
Alt i alt er det en god barnefilm med for lavt ambisjonsnivå til å bli en umiddelbar klassiker. 

Enkel handling 

Lisa er en driftig åtteåring, som bruker tiden sin på å ta vare på den distré og alltid arbeidende moren sin. 
Lisa trives godt på skolen, mye takket være klasseforstanderen Frans. 
Han har et helt spesielt forhold til elevene sine, og en helt spesiell hemmelighet. 

Takket være en medfødt genetisk feil forvandles Frans til en liten frosk hver gang det blir for mye prat om frosker. 
Han liker egentlig livet som tidvis frosk, men er forståelig nok også redd for å bli spist av større dyr. 
Han har et spesielt anstrengt forhold til storker. 

Handlingen tilspisser seg da skolen får en ny rektor – en mann med navn Simon Stork, som ikke har mye til overs for hverken for Frans eller frosker. 
Frans må derfor vokte seg hele tiden, både for å beholde jobben og livet. 

Ingen liker storken 

Med den voldsomt idylliske og soldynkede nederlandske landsbygda som bakteppe, med et nesten provoserende koselig gitarklimpre-soundtrack i bakgrunnen, forteller filmen en enkel og humoristisk feelgood-historie. 

Filmen sneier innom det litt vanskelige forholdet mellom Lisa og moren, og kaster et lite lys på tematikk som vennskap, lojalitet og vanskene rundt å holde på hemmeligheter. 

Flere ganger prøver de voksne i filmen å forklare hvor frosker, fluer og storker passer inn i næringskjeden. 
Men i stedet for å utfordre publikum med disse tankene, konkluderer filmen simpelthen med at storker er ondskapsfulle dyr. 

Selv om den til en viss grad prøver, er ikke Lærer Frosk en film om livet og døden og naturens uendelige sirkel. 
Det er en film om en fyr som noen ganger blir til en frosk, og de sosiale vanskene og storkebaserte problemene dette fører med seg. 

Trygg og koselig 

Dette er trygg underholdning for de minste hele filmen gjennom. 
Det er vanskelig å ikke bli påvirket av den koselige stemningen. 

En del av æren for dette må gis til Jeroen Spitzenberger, som spiller Frans. 
Han utmerker seg med en smittsomt positiv væremåte og en naturlig komisk utstråling. 

Lærer Frosk vil nok ikke bli husket som en generasjonsdefinerende barnefilm, men vil nok likevel lykkes med å underholde. 
Og selv om den kanskje ikke oppfordrer til særlig ettertanke, gjør den heller ingen skade. 
",1
"War Machine
Rotete krigssatire. 

War Machine forsøker å kaste et lys på surrealismen og hykleriet ved Amerikas rolle i krigen i Afghanistan. 

Men det som gjerne vil være et humoristisk skråblikk på krig, er dessverre ikke spesielt humoristisk. 
Samtidig beveger filmen seg tidvis over i et mer følsomt territorium, som forvirrer mer enn det fenger i kontrast til satireelementene. 

Og selv om den fra tid til annen streifer innom interessante tanker, blir helhetsinntrykket en rotete affære. 
Jeg har lyst til å like den, men får det ikke helt til. 

Løst basert på sann historie 

I War Machine følger vi historien om den fiktive generalen Glenn McMahon sett gjennom øynene til en Rolling Stone-reporter. 

Filmen er løst basert på historien om den virkelige tidligere generalen Stanley McChrystal. 

McMahon ankommer Afghanistan for å få en ende på krigen. 
Med seg har han et team med eksentriske medarbeidere, og sammen må de få en oversikt over situasjonen i det krigsherjede landet. 
Målet: å få en slutt på krigen. 
Noe som viser seg å være vanskelig. 

Filmen starter friskt, og har klare høydepunkter underveis, men klarer aldri helt å bestemme seg for hva den vil være. 

Pitt overbeviser ikke 

Brad Pitt har valgt å tolke McMahon som en kryssning mellom en stereotypisk militærmann og Skipper'n. 
Med et forvridd ansiktsuttrykk, og tilgjort, grumsete stemme, ser vi spor av Pitts tolkning Aldo Raine i Inglorious Basterds, men uten den samme sjarmen. 

Pitt viser tidvis sin kapasitet som både komisk og dramatisk skuespiller, men i tiden mellom formtoppene framstår han som kunstig og karikert. 
Det blir for mye av det gode etter min smak, og er med på å tilføre sluttproduktet en smak av sketsj der det burde smake satire. 

Utover i filmen får man et mer uironisk innblikk i McMahons følelsesliv, noe som gjør både skuespillet og rollefiguren mer interessant. 
Dette følelsesmessige taktomslaget harmonerer likevel ikke helt med resten av filmen. 

Mørk komedie i løs forstand 

War Machine er en film jeg nesten liker. 
Mange av enkeltscenene, og for så vidt selve premisset for filmen er i teorien god, men resultatet appellerer ikke til meg. 

Det er som om blandingen av dramatikk og satire utjevner hverandre, og ebber ut i noe intetsigende. 

Oppriktig komiske sekvenser tidlig i filmen, og et knippe dramatiske scener mot slutten hever opplevelsen noe. 
Soundtracket er også godt hele veien gjennom. 

War Machine framstår til slutt som en mørk komedie i begrepets løseste forstand. 
For selv om den er ganske mørk noen ganger, og komisk andre ganger, så treffer den aldri de to samtidig. 

Når man i tillegg kan si at den i lengre perioder hverken er mørk eller komisk, så blir effekten forsvinnende liten til slutt. 

War Machine har premiere på Netflix fredag 26. mai 
",0
"Baywatch
Total mangel på originalitet. 

Baywatch treffer hverken nostalgifølelsen, actionhjertet eller lattermuskelen når Mitch Buchannon og strandgjengen gjenopplives på det store lerretet. 

Regissør Seth Gordon har tatt en utdatert TV-serie og oppgradert den etter enkleste Hollywood-oppskrift. 
Skurken er en pregløs ond riking, stuntene er glattpolerte, grovisene er simple og rollefigurene gjør og sier omtrent akkurat det du forventer hele tiden. 

Hele seks manusforfattere er kreditert å ha vært med på skrivingen av denne filmen, men det er ingen av dem som har kommet opp med noe nytt – her er det en total mangel på originalitet. 

Parodi eller hyllest? 

Den usympatiske svømmestjernen Matt Brody (Zac Efron) må sone sin samfunnsstraff som livredder i det fantastiske Baywatch-teamet. 
Det liker den kjernesunne sjefen Mitch Buchannon (Dwayne ""The Rock"" Johnson) dårlig, men siden det er rekruttsesong, så får egoisten en sjanse til å bevise at han duger. 

Samme dag som Brody og rekruttene ankommer, oppdager Mitch en pose narkotika i sanden. 
Det kan bare bety smugling, og livredderne flytter raskt blikket fra vannkanten og opp mot en av byens fancy utested som drives av den velstående og hensynsløse Victoria Leeds (Priyanka Chopra). 

Det tynne plottet er fullt av slurv og snarveier, og filmen vingler i stil og tone. 
Baywatch vet ikke helt om den skal være en parodi eller en hyllest, og i hvert fall ikke hva den eventuelt skal parodiere og hylle. 

The Rock starter morsomt og poengtert i et treffende parodilandskap. 
Han har det komiske registeret til å fungere i den rollen, men både han og filmen glipper raskt til småharry i actionsekvensene. 
Zac Efron kan også være artig, men han har hverken stilsikkerheten eller det komiske talentet til å mestre metalaget når han etter hvert må tre inn i rollen som strandhelt. 

Henger seg opp i middelmådige vitser 

Som actionfilm er dette lite mer enn innsmurt muskelspill og strandakrobatikk framført i cheesy amerikansk reklamefilmestetikk. 
Helt i tråd med originalseriens grunne fasadefokus, men du verden så kjedelig etterhvert som det innledende glimtet i øyet blir dynket med solkrem. 

På vitsefronten er det mulig å humre enkelte steder. 
Men selv om humoren er grov – så er den aldri ordentlig drøy eller velplassert. 
Den er mest teit. 
Fornærmende i tonen og med et glanende puppefokus. 
Og så er det to vitser som fortelles så mange ganger at jeg frykter at manusforfatterne har jobbet på hver sin bit av historien uten å snakke sammen. 

Gjesteopptredene fra Pamela Anderson og David Hasselhoff inkludert, det er ikke alt som trenger å gjenopplives i Hollywood. 
Dette Baywatch-universet kunne gjerne fått ligge i fred for min del. 
",0
"Everything, Everything
Flere hakk for glatt, steril og tannløs. 

Everything, Everything er en varm og myk drømmefilm med vakre mennesker og vanskelig kjærlighet som får hjerter til å smerte. 
Stella Meghie har regissert en historie basert på Nicola Yoons young adult-roman fra 2015. 

Dessverre formidles tematikken med en såpeseries florlette estetikk, og sklir etter hvert ut i en retning der troverdigheten er laber. 

Det er godt mulig at noen vil la seg rive med av glansbildekjærligheten, men Everything, Everything er flere hakk for glatt, steril og tannløs. 

Nabogutt vekker begjær 

Maddy (Amandla Stenberg) har ikke vært utenfor huset på 18 år og har nesten ingen kontakt med andre mennesker. 

Hun lider nemlig av Alvorlig kombinert immunsvikt (Severe Combined Immunodeficiency, SCID), som gjør at vanlige virus og bakterier er farlige for henne, men passes godt på av moren Pauline (Anika Noni Rose), som er lege. 

Så flytter Olly (Nick Robinson) inn i nabohuset, og det opprettes en kontakt mellom dem som vekker Maddys begjær og får henne til å teste grensene for hva slags kontakt hun kan ha med andre. 

Det er enkelt å forstå hovedpersonens konflikt. 
Som 18-åringer flest har hun behov for nærhet fra det motsatte kjønn, men har altså en sykdom som gjør det umulig. 

Alvorlig kombinert immunsvikt er virkelig nok, og selvsagt svært alvorlig for de som er rammet. 
Likevel får man en følelse av at Maddy er litt for normal og veltilpasset etter 18 år med bare moren, en sykepleier og hennes datter som eneste omgangskrets. 

Man kunne ha forventet en viss grad av isolasjonsskader, men kanskje er det uvitenheten som snakker. 
Her brukes sykdommen først og fremst som et redskap for å skape spenning rundt Maddy og Ollys avholdenhet. 

De kan egentlig ikke være i samme rom, langt mindre ta på hverandre. 
Sånn sett passer filmen inn rekken av amerikanske tenåringsfilmer der sex formidles som noe farlig. 

Krever mer dybde 

Mange husker Amandla Stenberg fra den første The Hunger Games-filmen, der hun spilte lille Rue. 
Hun drar nytte av sin naturlige sjarm og behagelige personlighet, og spiller Maddy som en sterk og kreativ tenåring med vanlige drømmer og lyster. 

Nick Robinson er som en middels tv-kjekkas i rollen som Olly, og prøver for hardt å være drømmegutt til å fremstå like naturlig som sin motspiller. 
Figurens mørke familieforhold bare hintes, og mangler en videre utvikling. 

Den etter hvert mest interessante figuren i filmen er likevel Maddys mor, som spilles fint av Anika Noni Rose, men har en utvikling som krever mer dybde enn hun får anledning til å vise. 
Slik rollen formidles nå, mangler både den og historien en viss troverdighet. 

Everything, Everything er ikke den første filmen som kombinerer sykdom og kjærlighet. 
Den slekter i så måte på tåreperser som Love Story (1970), Dying Young (1991), P.S. 
I Love You (2007) og en av de nyere, The Fault in Our Stars, som fikk hyggelige besøkstall i 2014. 

Det er ingenting som tyder på at suksessen gjentas nå, men for målgruppen, som man kan ane er tenåringsjenter, fyller Everything, Everything kanskje et tomrom på kino. 

Man kan le, gråte og bli litt sint, men bare dersom man ignorerer det faktum at slike historier har blitt fortalt bedre før, selv om det sjelden er over middels godt 
",0
"Milo- Månens vokter 

Vakkert eventyr med stor oppfinnsomhet 

Milo – Månens vokter er en fransk animasjonsfilm som forsøker å nærme seg den øverste divisjonen, og er svært nær ved å lykkes. 
Dette er nemlig et vakkert eventyr med stor oppfinnsomhet, et rikt galleri av figurer og god norsk dubbing. 

Det som trekker ned, er en mindre detaljrik animasjon og en historie uten dypere lag enn det de aller ypperste kan prestere. 
Milo – Månens vokter er likevel en drømmende film der fantasien får fritt spillerom, og vil være en flott opplevelse for yngre barn. 

Demon stjeler sola 

Dette eventyret foregår på en planet der både sola og månen trekkes rundt av store tempelvesener. 
Tiden har endelig kommet for et vaktbytte, og ved et uhell blir den lille faunen Milo utpekt som månens vokter. 

Både han og den nye solvokteren Solar gjør innledende tabber, som gjør at den underjordiske demonen Akros ser sitt snitt til å stjele sola. 
Det gjør at verden blir mørk og månen visner. 
Nå må Milo, Solar og voksjenta Glimt legge ut på en farlig ferd for å få sola tilbake. 

Milo 
- Månens vokter er produsert av de som sto bak Den lille prinsen, som også imponerte med stor fantasirikdom og solid animasjon. 
Milo spiller kanskje ikke på like mange strenger, men fører oss inn i en frisk eventyrverden som på mange måter kan være inspirert av Hayao Miyazakis filmer. 

Her er det meste mulig, og både figurer og landskap bærer preg av en stor idérikdom. 
Samtidig har regissørene Alexandre Heboyan og Benoît Philippon lånt andre elementer, som små søte Minion-lignende sidekicks, både over og under overflaten. 
Det fungerer godt, selv om ikke alt er like originalt. 

Greit på barnas premisser 

Historien er bygget på den gode gamle tematikken om en liten figur som må overkomme store hindringer for å redde dagen. 
Det fungerer like greit her som i de fleste andre filmer. 

Det den kunne hatt mer av, er en bedre skildring av maktkampen, ambisjonene og forventningspresset. 
Det skjuler seg nemlig ikke så mye under historiens overflate. 

Derfor fungerer Milo – Månens vokter greit på barnas premisser, men har lite ekstra å tilby de voksne. 
De beste Pixar-filmene er jo skoleeksemplene på barnlig underholdning med voksne undertoner. 

Milo – Månens vokter er godt dubbet av blant andre Scott Maurstad, Espen R. Bjerke, Tiril Heide-Steen og Simen Sand. 
De gir figurene liv, og sørger for klart definerte personligheter som setter preg på historien. 

Nydelige bilder i bredformat gjør at filmen virkelig skinner på kino, så selv om detaljrikdommen i animasjonen og nyansene i historiefortellingen ikke er helt i toppklasse, er det likevel lett å gi Milo – Månens vokter en trygg anbefaling. 
",1
"The Sense of an Ending
Sympatisk seniordrama. 

Forholdet til tid og minner står sentralt i den britiske filmen The Sense of an Ending, et sympatisk seniordrama basert på en prisvinnende roman av Julian Barnes. 

Skuespillere som Jim Broadbent og Charlotte Rampling sikrer god kvalitet foran kamera, mens regissør Ritesh Batra (The Lunchbox) holder historietrådene samlet med behersket fortellerteknikk. 

Noen av historiens viktigste elementer blir nok ikke forklart eller utforsket godt nok. 
Man blir sittende igjen med noen spørsmål om hvordan og hvorfor, men The Sense of an Ending vinner på godt skuespill og en historie som gradvis nærmer seg sannheten. 

En uventet arv 

Den fraskilte pensjonisten Tony Webster (Jim Broadbent) får et overraskende brev om en uventet arv. 
Dette fører til graving i gamle minner om ei jente han møtte i studietiden på 1960-tallet. 

Vi får se hvordan den unge Tony (Billy Howle) møter Veronica Ford (Freya Mavor), og deres forhold i grenselandet mellom vennskap og romanse, slik den gamle Tony forteller det til ekskona Margaret (Harriet Walter). 

Underveis dukker det opp ny informasjon og glemte minner som gjør at Tony må revurdere både fortid og nåtid. 

Den overhengende historien er god, men utgangspunktet er litt merkelig, slik det blir beskrevet i filmen. 
Hvorfor Tony får denne uventede arven blir ikke forklart godt nok. 
Tankeprosessen den utløser, er imidlertid interessant. 

Mange kan kjenne seg igjen i et forhold som aldri ble helt avklart og minnene man har skapt seg, som kanskje ikke forteller den hele og fulle sannheten. 
Filmen skildrer fint hvordan de unge Tony og Veronica famler rundt hverandre uten å finne ut hva vennskapet deres egentlig er. 

Litt av en grinebiter 

Jim Broadbent spiller med en veterans sikre erfaring. 
Tony fremstilles ikke som 100% elskverdig og sympatisk. 
Han kan rett og slett være litt av en grinebiter som man kan forstå hvorfor ekskona forlot, men Tony er et ekte menneske, merket av fortidens tapte slag. 

Charlotte Rampling har en liten, men viktig birolle som den gamle Veronica. 
Hun har en kjølig innstilling til sin gamle venn, noe den videre handlingen avdekker årsaken til. 
Rampling spiller med avmålt entusiasme, fordi rollen krever det. 

The Sense of an Ending har noen elementer der spørsmål blir hengende litt i løse lufta. 
Det er ikke slik at man nødvendigvis trenger forklaring på alt i en film, men det er sider ved Tonys opplevelser i studietiden som med fordel kunne vært belyst sterkere. 

Likevel er dette en hyggelig film om å se tilbake på gammel kjærlighet og vennskap. 
Det man finner er ikke nødvendigvis det man forventer, akkurat som i det virkelige liv. 
Derfor er The Sense of an Ending et stille, britisk drama av god kvalitet. 
",1
"The Mummy
Ikke morsom, skummel eller spennende nok. 

I rekken av gjenopplivinger av gamle filmserier, er The Mummy en av de kanskje minst nødvendige. 
Den forrige runden, som startet i 1999, hadde en Indiana Jones-inspirert handling fra 1930-tallet. 
Nå er det nåtiden som gjelder, der Tom Cruise gjør det han kan best, nemlig å spille Tom Cruise. 

Den tilnærmingen fungerer i de kjølige Mission: 
Impossible og Jack Reacher-filmene, men nå forsøker han å spille en eventyrer, og har ikke den fargerike personligheten eller glimtet i øyet vi har lært å forvente av en slik figur. 

Når heller ikke historiens antagonist, kjærlighetsinteresse eller morsomme sidekick fungerer optimalt, har man bare effektfull action å falle tilbake på, og det holder ikke. 
The Mummy er visuelt lekker, men blir aldri verken morsom, skummel eller spennende nok. 

Blir vekket til live 

Nick Morton (Tom Cruise) jakter etter antikviteter i et krigsherjet Irak, og ramler over et mystisk gravsted under bakken. 
Han blir nødt til å samarbeide med arkeologen Jenny Halsey (Annabelle Wallis), og de tar med seg en sarkofag på et transportfly mot England. 

Underveis blir mumien av den egyptiske prinsessen Ahmanet (Sofia Boutella) uheldigvis vekket til live, med dramatiske konsekvenser. 

I London må Nick og Jenny samarbeide med den mystiske Dr. Jekyll (Russell Crowe) for å hindre Ahmanets planer, der Nick viser seg å være en nøkkelfigur. 

Filmens innledning viser at regissør Alex Kurtzman har hatt nok av ressurser til rådighet. 
Dette ser ut til å være en kostbar film, der den ene spektakulære scenen avløser den andre, med en flystyrt som et dramatisk høydepunkt. 

The Mummy er altså trygt plassert i underholdningseskapismen, der det meste kan godtas. 
Det som likevel ikke lykkes, er forholdet mellom Nick og Jenny, som aldri får tid til å sette seg slik at det gryende vennskapet mellom dem er spesielt troverdig. 

Nicks kumpan Chris Vail (Jake Johnson) er ment å være en humoristisk avvæpner, men er ikke morsom og forsvinner bare. 
Russell Crowe spiller svakt som Dr. Jekyll. 
Ja, DEN Dr. Jekyll. 

Persongalleriet er i det hele tatt for kjedelig til at The Mummy hever seg over effektene. 
Man kjenner faktisk savnet etter Brendan Fraser, Rachel Weisz og John Hannah, som tross alt hadde en viss kjemi i den forrige runden med The Mummy-filmer. 

Tom for moro 

Det er kanskje litt dårlig timing med en film der hovedpersonene på ett tidspunkt må flykte gjennom Londons gater med arabisk ondskap i hælene. 
The Mummy er likevel såpass virkelighetsfjern at faren for at noen blir støtt er lik null. 

Det er verre at filmens historie fremstår såpass likegyldig. 
Det er åpenbart nedlagt et solid arbeid i det visuelle, med enorme filmsett, store effekter og et lydspor med imponerende trøkk. 
Det hjelper dessverre ikke, all den tid det er vanskelig å bry seg særlig mye om figurene. 

The Mummy er et storslått eventyr, men er oppsiktsvekkende tom for moro. 
Av og til må selv Tom Cruise være mer enn Tom Cruise for å lykkes 
",0
"Kaptein Supertruse:Den første episke filmen 

En feiring av barns fantasirikdom. 

Kaptein Supertruse: 
Den første episke filmen er, som du kanskje forstår av tittelen, en animasjonsfilm for yngre barn. 
Det er allment kjent at bæsjehumor vekker høy latter blant kinogjengere i en viss alder, og Kaptein Supertruse har dette i bøtter og spann. 

Heldigvis er filmen også morsom for foreldrene som skal ta med avkommet på kino. 
Den er energisk, oppfinnsom og full av uskyldig humor. 
Det er lov å være litt barnslig i blant, og Kaptein Supertruse gir gode unnskyldninger for å trekke på smilebåndet av underbuksehumor som man kanskje trodde man hadde vokst fra. 

Hypnotiserer rektor 

Filmen er basert på en serie bøker skrevet av Dav Pilkey, som også har solgt godt her i Norge. 
Det handler om de rampete kameratene Thomas og Harald, som originalt heter George og Harold, men oversettelsen drar altså nytte av en lokalt innarbeidet navnekombinasjon. 

På skolen havner de stadig i trøbbel med den strenge rektor Krupp, helt til de en dag greier å hypnotisere ham til å tro at han er Kaptein Supertruse, en figur Thomas og Harald lager tegneserier om. 
Rektors nye egenskaper kommer godt med når skolens nye historielærer, professor Bæsjebleie, viser seg å ha skumle planer for elevene. 

Som du hører av det lille referatet, har historien et tydelig barnslig preg. 
Men den er gjennomført barnslig på en sjarmerende og sympatisk måte. 
Se bare hvordan regissør David Soren og staben bruker både digital og håndtegnet animasjon, samt hånd-dukker for å fortelle den ville historien. 

Selv om figurene og universet er sterkt karikert, med en enkel og overtydelig strek, skinner det noe menneskelig igjennom. 
Bak historien aner man hverdagslige problemstillinger om skolebarn som får fantasien drept i tørre timer, barndom som undertrykkes av kjedelige voksne og hvordan barn må få være barn mens de ennå kan. 

Energisk innlevelse 

Noen vil kanskje savne filmens originale tale med blant andre Kevin Hart, Thomas Middleditch og Ed Helms. 

Heldigvis har også det norske lydsporet fenomenale prestasjoner av blant andre Jan Gunnar Røise som Thomas, Hasse Hope som Harald, Jonas Rønning som rektor Krupp/Kaptein Supertruse og Anders Sundstedt som professor Bæsjebleie. 

De gir figurene stemmer med en energisk innlevelse som er helt bananas, og gjør sitt til at filmen blir genuint morsom og underholdende. 

Kaptein Supertruse: 
Den første episke filmen var mitt første møte med dette universet, og det er lett å forstå hvorfor bøkene har blitt en suksess hos unge lesere. 
Det ligger ikke noe stort budskap i filmen, annet enn å være en feiring av barns fantasirikdom. 

Dersom Thomas, Harald og Kaptein Supertruse kan inspirere dagens barn til å finne på noe annet enn å sitte hjemme og glane på YouTube, er det bare positivt. 
Foreldre kan også trygt se Kaptein Supertruse: 
Den første episke filmen, uten å føle lyst til å rive av seg håret. 
Denne rabiate tegnefilmen burde ha evnen til å underholde barn i alle aldre. 
",1
"Wonder Woman
Engasjerende og underholdende superheltfilm. 

Wonder Woman er virkelig vidunderlig! 
Gal Gadot spiller henne ikke bare som en slagkraftig kriger, men også som et varmt omsorgsmenneske, som lar kjærlighet være veiviser gjennom historien. 
Det høres kanskje vidløftig ut, men regissør Patty Jenkins greier virkelig å fortelle en historie med en hovedfigur som definitivt er skrudd sammen litt annerledes. 

Wonder Woman er en velkommen avveksling fra mannlige superhelter, som gjerne har mørkere trekk og sliter med moralske spørsmål. 
Dette er en film som får oss til å føle for heltinnen i sentrum. 
Den underholder også med et imponerende arsenal av spesialeffekter, men Wonder Womans kjerneverdier er en rød tråd gjennom hele historien. 

Oppdager egne krefter 

Diana (Gal Gadot) har vokst opp på en hemmelig øy befolket av amasoner, som trener seg opp til krigsguden Ares sin tilbakekomst. 
Når spionen Steve Trevor (Chris Pine) krasjlander der under første verdenskrig, forteller han om det som pågår i verden utenfor. 

Diana blir overbevist om at det er Ares som står bak og begir seg ut på en reise sammen med Steve for å ta opp kampen med krigsguden ett sted på den europeiske slagmarken. 
Underveis oppdager hun sine egne krefter og misjon. 

Gal Gadot gjør en fantastisk figur som Diana. 
Hun har selvsagt et utseende som et kamera bare må elske, men har også evnen til å formidle en figur med hjertet på rett sted, selv om hun innledningsvis har en naiv holdning til det som foregår rundt henne. 

Hennes reaksjoner på menneskets ondskap er likevel forståelig. 
I utgangspunktet tror hun på mennesket som godt og fredelig. 
Opplevelsene under første verdenskrig får henne til å innse at det nok ikke er så enkelt, slik det heller ikke er i det virkelige liv. 

Velkomne pustepauser 

Det er gjort et stort nummer av at Wonder Woman er regissert av en kvinne, Patty Jenkins. 
Selvfølgelig er det ingen grunner til at en kvinne ikke skulle kunne regissere en superheltfilm like godt som en mann. 
Det er bare å håpe at suksessen gir flere kvinner muligheten. 

Det Wonder Woman kanskje vinner på valget av Jenkins som regissør, er velkomne pustepauser mellom slagene der figurene begir seg inn på diskusjoner og meningsutvekslinger som faktisk er interessante, og som gir filmen større tyngde. 

Wonder Woman er lett den beste DC-filmen til dags dato, selv om jeg var en av de få som også holdt Batman v Superman: 
Dawn of Justice ganske høyt, filmen som introduserte Gal Gadot som Wonder Woman. 

Her utløses DC-universets fulle potensial, der figurene brukes til å fortelle en historie som så avgjort engasjerer med sine moralske problemstillinger og diskusjoner om menneskehetens ødeleggelsesinstinkt. 

At Wonder Woman også kan skilte med noen utrolig store og lekre kampsekvenser, gjør selvsagt heller ingenting. 
Man forventer det av en superheltfilm, og Patty Jenkins innfrir på en overbevisende måte 
",1
"Beautiful Boy
Steve Carell storspiller i nydelig fortalt drama. 

""Beautiful Boy"" er et sårt og vondt drama med mørke bunnpunkter. 
Historien er samtidig preget av øm hjertevarme og medmenneskelighet i sin skildring av et nært far-og-sønn-forhold satt på store prøver. 

Steve Carell storspiller i rollen som Rolling Stone-journalisten David Sheff, som må takle sønnens stadig økende narkotikamisbruk. 

Timothée Chalamet skildrer unge Nics forfall med stor troverdighet, der det er enkelt å ane både smerten og fornektelsen som rir figuren hans. 

Eskalerer til hardere stoffer 

Den belgiske regissøren Felix van Groeningen (""Alabama & Monroe""/""The Broken Circle Breakdown"") benytter seg av et poetisk filmspråk med varsomme virkemidler til å formidle Sheff-familiens utfordringer. 

Han tråkker kanskje over når den melankolske far-barn-melodien ""Sunrise, sunset"" fra ""Spelemann på taket"" spilles i en tankefull scene. 
Det er imidlertid helt innenfor når David synger John Lennon-låta som filmens tittel er hentet fra, på sengekanten til Nic som barn. 

De skulle bare ha visst hva som ventet etter denne trygge idyllen. 
Det gjør inntrykk å se disse figurene kjempe en kamp uten verken klare strategier eller gode prognoser. 

David Sheff har problemer med å forsone seg med at sønnen han en gang trodde han kjente inn og ut er i ferd med å forsvinne inn i en annen virkelighet, og han sliter med å finne ut hvordan han kan hjelpe. 

Samtidig ser vi hvordan Nic stadig nekter for å ha noen problemer, og når han til slutt blir nødt til å innse at han trenger hjelp, kan han ikke forklare akkurat hvorfor han behøver narkotika for å fylle det han kaller et stort, svart hull inni seg. 

Solid og troverdig spill 

Det gjør vondt i hjertet å se Steve Carells rolleprestasjon, som kanskje gjør enda større inntrykk fordi man er vant til å oppleve ham som moromann på lerretet. 
Han har også tidligere vist gode takter som drama-skuespiller, som i ""Little Miss Sunshine"" og ""Foxcatcher"". 
Også i ""Beautiful Boy"" spiller han en mann som går stadig dypere inn i alvoret. 

Timothée Chalamet viser også at rollen i ""Call Me By Your Name"" ikke var et blaff. 
Også her er han solid og troverdig som en plaget ungdom, om enn av helt andre årsaker. 

Filmen forteller handlingen med stadige tilbakeblikk på Nics barndom og med gode skildringer av det tette båndet han har til både faren, stemoren Karen (Maura Tierny) og sine to små halvsøsken Jasper (Christian Convery) og Daisy (Oakley Bull). 

Det er sterkt å se hvor nær hverandre de er, og alarmerende å se hvor kjapt og enkelt Nic likevel skyver dem fra seg til fordel for neste dose. 

Filmen kan virke som et anerkjennende nikk for familier i lignende situasjoner, og som et varsko for familier der barna er i ferd med å bli identitetssøkende og eksperimenterende ungdommer. 

Denne nydelig fortalte historien har ingen enkle svar og løsninger, og kan føre til akutt melankoli og nedstemthet, men det ligger også et håp i ""Beautiful Boy"" som kan være til støtte og inspirasjon 
",1
"What Keeps You Alive
Enkel og effektiv skrekkthriller. 

Det er fullt mulig å la seg skremme av flere situasjoner og skildringer i ""What Keeps You Alive"". 
Dette er nemlig en enkel og effektiv skrekkthriller, med en urovekkende stemning og gode rolleprestasjoner. 

Filmen har også et ujevnt manus med noen lite troverdige elementer som frustrerer. 
Spesielt i siste halvdel skjer det en del ting som rett og slett blir for dumt, samtidig som spenningen med fordel kunne vært skrudd opp enda noen hakk. 

""What Keeps You Alive"" gjør ingenting du ikke har sett før, men har likevel noen fine grøss på lur, helt uten overnaturlige aspekter. 

Kamp for å overleve 

Ekteparet Jackie (Hannah Emily Anderson) og Jules (Brittany Allen) skal feire sitt ett-års jubileum. 
De drar til ei hytte som tilhører Jackies familie, langt ute i skogen ved en innsjø. 

Vel fremme blir de overrasket av en av Jackies gamle venninner som har hytte på den andre siden av innsjøen. 

Det er da Jules får mistanke om at Jackie kanskje ikke er den hun trodde hun var, og plutselig blir det som skulle være en kjærlighetshelg til en kamp for å overleve. 

I løpet av kort tid kommer det frem flere opplysninger, blant annet en bjørnehistorie, som det er veldig merkelig at Jackie ikke skal ha fortalt kona si for lenge siden. 

Historiens store vendepunkt kommer brått på, men er ikke spesielt uventet, siden man jo forstår at noe er nødt til å skje. 
Fra da av går filmen over i et thrillermodus med et greit spenningsnivå. 

Ukomplisert spenning 

Den kanadiske regissøren og manusforfatteren Colin Minihan har laget flere lavbudsjetts skrekkfilmer med Stuart Ortiz under navnet The Vicious Brothers (selv om de ikke er brødre). 

""What Keeps You Alive"" har han regissert alene, og viser en god evne til oppbygging av skumle stemninger. 
Det er også en fin flyt i kameraføringen, blant annet i noen imponerende tagninger inne i huset, der vi flyter opp og ned mellom første og andre etasje. 

Det er når spenningen er ment å være på topp at hans begrensninger kommer til syne. 
Det er komplett umulig å tro på noen jaktscener i skogen, der gjerningspersonen gjentatte ganger ikke ser sitt offer, selv om kameraet har begge innenfor rekkevidde, uten noen synlige hindre. 
Noen blodige klimaks har heller ikke helt den slagkraften en slik film burde ha. 

Filmens to hovedfigurer er heldigvis greit spilt av både Hannah Emily Anderson (""Jigsaw"", ""The Purge"", ""Dark Phoenix"") og Brittany Allen. 
Sistnevnte spilte også i Colin Minihans to forrige filmer, ""It Stains The Sand Red"" og ""Extraterrestrial"" (de er også kjærester). 

I tillegg til å ha den ene hovedrollen i ""What Keeps You Alive"", er Allen også filmens komponist, kostymedesigner og en av produsentene. 
Dessverre for henne er figuren hennes nødt til å ta noen komplett uforståelige avgjørelser i løpet av filmen som går på bekostning av figurens troverdighet. 

Det er en av flere grunner til at ""What Keeps You Alive"" ikke helt greier å oppfylle historiens potensial, men filmen underholder også med ukomplisert spenning og enkle sjangergrep 
",1
"Hunter Killer
Lettbent ubåtaction med tafatt skurk. 

USA og Russland er på kanten av krig, og kun et par egenrådige ubåtkapteiner med is i årene kan redde verden. 
I både handling, stil og oppførsel legger ""Hunter Killer"" seg tett opptil Hollywoods formeloppskrift på ubåtaction. 

Det betyr at vi får visuelt fengende og tettpakket krigsunderholdning. 
Og kvalitetsskuespillere som Gerard Butler, Toby Stephens, Michael Nyqvist og Gary Oldman gir filmen en liten smak av sjangerstorhet. 
Men filmen klarer hverken å fange en storpolitisk nerve, underholde med fiffig militærstrategi eller tilfredsstille som deilig teit B-film. 
Mye skyldes at ""Hunter Killer"" er direkte svak på skurkesiden. 

Krig og konspirasjoner 

En amerikansk ubåt forsvinner i Nordishavet etter å ha testet ny teknologi i en katt og mus lek med en russisk ubåt. 

Uten å vite om dette er en krigshandling eller noe annet, sender USA den ferske ubåtkapteinen Joe Glass (Gerard Butler) inn for å lete under isen, samt et spesialteam ledet av Navy Seals Bill Beaman (Toby Stephens) for å lete på overflaten. 
De oppdager en konspirasjon som er designet for å lede både USA og Russland ut i full krig. 

Konspirasjonen er dessverre ikke av den veldig raffinerte sorten, og her mangler den intelligensen og intensiteten som kjennetegner de virkelig spennende ubåtfilmene. 
Vi serveres ingen godbiter à la Jakten på Rød Oktobers Gale Ivan-manøvrer, og samspillet mellom de ulike militære lederne og leddene på amerikansk side er ordinært og framført med lite kjemi. 

Skuffer stort på skurskesiden 

I en tid hvor forholdet mellom USA og Russland er fullt av spekulasjoner, usikkerhet og maktmanøvrering, er det skuffende at ""Hunter Killer"" ikke prøver på å treffe tidsånden bedre. 

Filmen bruker karikerte fiendebilder med endimensjonale portretteringer som sender både østeuropeiske slemminger og russiske forsvarsledere tilbake til Hollywoods simpleste Sovjet-klisjeer - russerne snakker også engelsk med hverandre, selvfølgelig. 
Disse valgene blir gjort verre av at regissør Donovan Marsh ikke en gang har tatt seg bryet med å bruke disse 80-talls typene på en underholdende og litt mer humørfylt måte. 

Filmens hovedskurk (Mikhail Gorevoy) er noe av det mest tafatte jeg har sett i en godt budsjettert actionfilm. 
Veik, pregløs og uten særlig annen motivasjon enn å savne den kalde krigen. 
Og når en film heter ""Hunter Killer"", og har solide actionskuespillere som Toby Stephens og Gerard Butler, så fortjener heltene noe kulere og mer karismatisk å slåss mot enn en tam og utdatert pappfigur. 
",0
"Bumblebee
Nå har ""Transformers"" blitt sukkersøt og trivelig. 

“Transformers”-kongen Michael Bay har gitt fra seg registolen på den nyeste filmen i franchisen, som tar oss med til 80-tallet og starten på “Transformers”-eventyret. 

“Bumblebee” er en forløper til de tidligere filmene i serien. 
Her fortelles historien om hvordan Optimus Prime og Co. kom til jorda, hvordan tittelfiguren Autobot B-127 aka Bumblebee mistet stemmen sin, og ikke minst hvordan han fikk det søte kallenavnet sitt. 

Med regissør Travis Knight (""Kubo og det magiske instrumentet"")bak rattet har “Bumblebee” blitt en trivelig nostalgifest. 
Det er mer hjertevarme her enn i noen av de andre “Transformers”-actionfestene lagt sammen, selv om filmens 80-tallskoloritt tidvis blir litt påtatt. 

Bumblebees tilblivelse 

Hailee Steinfeld spiller atten år gamle Charlie, som har sommerjobb som pølseselger på det lokale tivoliet for å tjene penger til å fikse opp den gamle bilen til sin avdøde far. 

En dag hos skraphandleren oppdager hun en gul, sliten og nedstøvet boble. 
Det er kjærlighet ved første blikk, men når Charlie henter bilen hjem til garasjen for å fikse den opp får hun seg en overraskelse. 

For den gule bobla er slettes ingen vanlig bil, men autobot B-127. 
Optimus Prime har sendt til ham jorda for å opprette en trygg base for autobotene, som måtte rømme fra planeten Cybertron på grunn av krigen med decepticonsene. 

På veien fra Cybertron til Charlies garasje har B-127 mistet både taleboksen og minnet sitt, og nå må Charlie finne ut av hvem han er og hva han gjør i en liten by utenfor San Francisco. 

Men Charlie er selvfølgelig ikke den eneste som vet om den gule roboten. 
Både den amerikanske hæren og onde decepticons er på jakt etter bobla. 

Søt og sjarmerende 

Med minnebrikken ødelagt og med omgivelser som er altfor små for den store robotkroppen, blir Bumblebee en klønete maskin. 

“Bumblebee” er full av kroppslig komikk, som for eksempel når “Bee” kommer seg fra garasjen og inn i huset han er altfor stor for å være i. 
Eller når han forsøker å skjule seg bak en bitte liten stein når Charlie sier han skal gjemme seg. 
Det er søtt, og det er litt artig, men det er også ganske simpel humor. 

Selv om filmen har fått lik aldersgrense som resten av serien, 12 år her til lands, så er det ingen tvil om at filmskaperne retter seg mot den yngre delen av kinopublikummet i større grad nå enn tidligere. 

80-tallshyllest eller klisje? 

“Bumblebee” går i klisjeenes fallgruve litt for ofte. 
John Cena er en parodi på “mutt, sterk militærfyr som skyter før han spør”, og leverer noen så tørre onelinere at det nesten gjør vondt. 

Charlie sin kompis Memo, spilt av Jorge Lendeborg Jr. 
(“Spider-Man: Homecoming”, “Love, Simon”), er et kroneksempel på 80-tallets nerdeklisje, uten at figuren bringer noe nytt til bordet. 

Det lesses på med nostalgiske virkemidler, som alt fra referanser til TV-serien “Alf” og filmen “The Breakfast Club”, til et lydspor som er stappfullt av 80-tallshits. 

Regissør Travis Knight og manusforfatter Christina Hodson har forsøkt å gi filmen noe av den samme følelsen som James Gunn ga oss med “Guardians of the Galaxy”. 
Og gjennom Charlies Walkman og Bumblebees radio, får du musikk fra Simple Minds, The Smiths, a-ha, Tears for Fears og Rick Astley, for å nevne noen. 

Ja, jeg elsker lydsporet, men det blir samtidig for mye av det gode og virker mer påtatt enn det Star-Lords “Awesome Mix Vol. 
1” gjorde i “Guardians of the Galaxy”. 

En sukkersøt “Transformers”-film 

Og “Bumblebee” gjør nettopp mye av det andre filmer har gjort bedre før. 
I tillegg til nevnte “Guardians of the Galaxy” lånes det fra både “Gutten og Jernkjempen” og “Herbie”. 

Men lånt, betyr ikke nødvendigvis dårlig, og “Bumblebee” har såpass mye hjerte at jeg koste meg underveis. 

Hailee Steinfeld er sjarmerende som Charlie. 
Hun klarer å gjøre tenåringsklisjeen hun spiller til et ekte menneske, og får til et godt samspill (om man kan si det når man snakker om en dataanimert robot?) med Bumblebee. 

Dette er en film som er koselig, trivelig og passe underholdende, selv om den tidvis er så sukkersøt at det kiler i øra. 
",1
"The Mule
Ujevn film fra gammel mester. 

Man blir fylt av takknemlighet av å se Clint Eastwood på kino i 2019. 
Det er en bragd at 88-åringen fremdeles er i stand til å produsere, regissere og spille hovedrollen i en spillefilm. 

Hans prestasjon foran kamera i ""The Mule"" er også det beste ved filmen, som ellers er en forholdsvis tam, liten krimfilm, basert på virkelige hendelser. 

Hovedfigurens personlige utfordringer blir for enkelt skildret, mens narkokartellet som hyrer ham som kurer, er en eneste stor klisjé. 
Det samme gjelder narkotikapolitiet som etterforsker dem. 

""The Mule"" er et hyggelig gjensyn med en gammel mann, men er ellers en forglemmelig film som mangler både den indre dramatikken og den ytre spenningen som Eastwood forsøker å legge opp til. 

Gammel gartner blir narkokurer 

Eastwood spiller Earl Stone, en aldrende gartner som gjennom hele karrieren har brydd seg mer om sine prisvinnende liljer enn sin egen familie. 
Når gartneriet må stenge, må Earl finne annen inntekt for å kjøpe virksomheten tilbake fra banken. 

Tilfeldigvis blir han tilbudt en fraktjobb mot god betaling. 
Earl stiller ingen spørsmål, og begynner å kjøre flere turer for en gjeng suspekte fyrer. 
Oppdragene øker i risiko når arbeidsgiverens krav blir større, mens politiet er på sporet, samtidig som Earl forsøker å slutte fred med sin nærmeste familie. 

Relasjonene mellom Earl, datteren Iris (Alison Eastwood), barnebarnet Ginny (Taissa Farmiga) og ekskona Mary (Dianne Wiest) blir skjematisk fremstilt, og vekker aldri noen særlig sterke følelser, ikke engang når det åpenbart er meningen, spesielt i filmens siste del. 

Tynt skrevne roller 

Narkokarteller har vært skildret på film så mange ganger at skurkegalleriet i ""The Mule"" virker som en blek kopi av de vi har møtt i blant annet ""Narcos"", ""Sicario"", ""Scarface"" og ""Traffic"". 

Direkte pinlig blir det i en bisarr sekvens fra en kartellfest, der regissør Eastwood åpenbart syntes det var en god idé å la den 90 år gamle hovedpersonen være halvnaken sammen med et par unge og enda mer lettkledde horer, for så å spre om seg med livsvisdom og gode råd til kjeltringen som passer på ham. 

DEA-agentene som jakter dem, spilles av blant andre Bradley Cooper, Michael Peña og Laurence Fishburne, men de har tynt skrevne roller. 
Man får en mistanke om at deltagelsen skyldes et ønske å være med i samme film som legenden Eastwood. 
Det er i og for seg forståelig, jeg hadde heller ikke nektet, men filmen blir ikke bedre av den grunn. 

Det legges opp til en slags relasjon mellom Earl og agent Bates (Bradley Cooper) som virker ekstremt lite troverdig, og er åpenbart en dårlig unnskyldning for å få til en lengre scene mellom filmens to største navn. 
(Cooper ble for øvrig også regissert av Eastwood i den bedre filmen ""American Sniper"" i 2014.) 

""The Mule"" er pent filmet av Yves Bélanger (""Sharp Objects"", ""Big Little Lies"", ""Brooklyn"") og har et stemningsskapende lydspor av Arturo Sandoval. 

Dette er en pen og pyntelig produksjon, men når aldri de store spenningstoppene eller emosjonelle høydepunktene. 
Det fremstår omtrent som en film man ser for seg at en 88-åring ønsker å lage. 

Man skal aldri si aldri, men dette er kanskje siste gang vi ser Eastwood regissere seg selv i en større filmrolle. 
Det er i så fall en god grunn til å se ""The Mule"", selv om dette er en ujevn film fra den gamle mesteren 
",0
"Dragetreneren 3
Underholdende dragepåfyll. 

Både små og store dragefans kan glede seg: 
""Dragetreneren 3"" er en sjarmerende, underholdende og slagkraftig utvidelse av den populære historien om Hikken, Tannløs og vikingene fra Borkøy. 

Etter to spillefilmer, fire kortfilmer og to TV-serier er det fremdeles energi og fortellerglede i det bokbaserte vikinguniverset. 

Historien i film nummer tre når ikke de samme høydene i spenning og vennskapelig kjemi som førstefilmen gjorde. 
Men dette er en solid oppfølgerfilm som gir et tilfredsstillende påfyll av alt vi digger når vi besøker de godlynte slåsskjempene med de ildsprutende kjæledyrene. 

En drage som har draget 

Bromancen mellom Hikken (Alexander Rybak) og Tannløs settes på prøve i ""Dragetreneren 3"" da den sorte dragekongen faller pladask for en mystisk skjønnhet. 

Men den kjærligheten er ikke uten skjær i sjøen. 
Tannløs er ikke helt stødig i kurtiseringens kunst, og en fryktelig og utspekulert dragejeger er på jakt etter den sjeldne mørkevreden. 
Den jakten tvinger både Borkøy-vikingene og dragene deres ut på en farefull ferd mot en mytisk skjult verden. 

Dette er Dean DeBlois tredje dragefilm, og filmskaperen er bedre på action enn historiefortelling denne gangen. 
Det svinger i slagene med sprudlende tøvete slapstick og noen smarte dragebaserte våpen som gir størrelse, fallhøyde og litt dagsaktualitet til slåsskampene. 
Selve historien blander i stor grad kjernegalleriets personligheter med typiske sjangertrekk og biter fra eventyr vi har sett før. 
Det blir aldri kjedelig, men det er merkbart mer forutsigbart enn i den oppfinnsomme og drivende gode originalfilmen. 

Verdiløs uten Tannløs? 

Introduksjonen av en mulig make gjør at Tannløs må vurdere sin tilknytning til menneskenes verden og vennskapet til Hikken. 
Det gir også den unge vikinghøvdingen rom til å reflektere på hvem han er som person - uten den kraften han trekker fra dragevennskapet sitt. 

Her treffer filmen godt i noen av livets såre spørsmål. 
Hva skjer med et vennskap, som oppstår av en gjensidig avhengighet, når den ene parten har behov for å frigjøre seg? 
Uten å dykke for dypt ned i materien tar ""Dragetreneren 3"" seg tid til å smake på usikkerheten og vemodet som følger den problemstillingen. 
Og filmens avslutning høster noen rørende øyeblikk fra disse blandede følelsene. 

Filmen har flere visuelt fengende partier, hvor smellvakre animasjoner løftes frem av stemningsfull musikk. 
Igjen har islandske Jónsi (fra Sigur Rós) bidratt med sin eventyrlige falsett, noe som både begeistrer øregangene og gir et nordisk preg på et nordisk eventyr. 

De norske stemmene til blant annet Alexander Rybak, Kjersti Sandal (Astrid), Knut Joner (Tøffe) og Ida Elise Broch (Røffa) sitter godt, og Johannes Joner serverer en oversettelse som tar vare på både vitser og personlighet i overgangen fra engelsk til norsk. 

Denne anmeldelsen er basert på filmversjonen med norske stemmer og i 2D. 
Filmen vises også med original tale og i 3D. 
",1
"Shoplifters
Gullpalme-vinneren vekker stor begeistring. 

Den japanske regissøren Hirokazu Kore-eda er kjent for å utforske familierelasjoner i sine filmer, som i ""Still Walking"", ""Som far så sønn"", ""Søstre"" og ""Etter stormen"". 
I ""Shoplifters"" diskuterer han selve betydningen av familiebånd og hva som egentlig skaper dem. 

Filmen vant Gullpalmen under fjorårets Cannes-festival, og det er ikke uten grunn at den vekker stor begeistring. 
Dette er et nydelig regissert drama der figurenes tydelig innarbeidede relasjoner forsterker den underliggende dramatikken som gradvis kryper frem. 

Kore-eda bruker kanskje litt for lang tid til å lande historien etter det lavmælte klimakset, noe som fjerner litt av brodden, men ""Shoplifters"" er like fullt en bevegende film med et lunt hjertelag og varm medmenneskelighet. 

Finner forlatt jente 

Tre generasjoner bor sammen i et provisorisk lite hjem i Tokyo. 
Vi møter Osamu (Lily Franky), hans kone Nobuyo (Sakura Andô), hennes søster Aki (Mayu Matsuoka) og bestemor Hatsue (Kirin Kiki). 

De livnærer seg ved hjelp av Hatsues pensjon, ulike strøjobber, samt at Osamu utfører daglige butikktyverier, der også sønnen Shota (Jyo Kairi) er med. 
Dette er naturligvis ikke et moralsk positivt trekk, men de tar i det minste bare ting de trenger, uten å være for grådige. 

På hjemveien etter sitt siste tokt finner de den lille jenta Yuri (Miyu Sasaki), åpenbart forsømt og forlatt, og tar henne til seg som sin egen. 
Når hun til slutt blir meldt savnet, og media melder sin interesse, avdekkes det ting som setter flere spørsmålstegn rundt de faktiske familieforholdene. 
https://www.youtube.com/watch?v=_M_Xraw63E4 

Emosjonelt engasjement 

Kore-eda bruker god tid på å gi oss en følelse av hvordan de mellommenneskelige relasjonene fungerer i den lille familien. 
Godt kameraarbeid i de gjennomførte kulissene viser oss et innlevd hus med spartansk innredning og vekslende komfort. 

Det solide skuespillet viser hvordan figurene likevel virker å ha det bra sammen. 
Ingen klager nevneverdig over den trange tilværelsen eller den konstant pressede økonomien. 
Det ligger ingen klare konflikter under overflata, men Kore-eda gir små hint og vink til at ting kanskje forholder seg litt annerledes enn man først tror. 

Når figurene til slutt kastes ut i en krise, har man rukket å opprette et stort emosjonelt engasjement for dem. 

Troverdige problemstillinger 

""Shoplifters"" er et oppløftende drama der Hirokazu Kore-eda vender tilbake til en tematikk som ligner flere av hans tidligere filmer, uten at det ligger noe negativt i det. 
Det blir aldri gammelt å skildre universelle familierelasjoner, selv når de har sine unike særegenheter. 

Filmene hans følger sitt eget bedagelige tempo, der dramatikken ligger i det nære og hverdagslige. 
Også ""Shoplifters"" er gledelig tilbakelent, med et nydelig persongalleri kastet ut i troverdige problemstillinger. 
Om et norsk publikum ikke nødvendigvis kan identifisere seg med disse figurenes spesifikke situasjon, kan man enkelt forholde seg til hvordan de forholder seg til hverandre. 

Den eneste store innvendingen er at Kore-eda kunne ha effektivisert historiefortellingen i de siste 20 minuttene, men ellers er ""Shoplifters"" en fortreffelig film fra en av Japans virkelig store og markante regissører 
",1
"Smaken av Toscana
Mild og pregløs kokkefilm. 

Enhver italiensk film som på en eller annen måte kan knyttes til regionen Toscana er gull verdt for enhver norsk filmdistributør. 

Da har man nemlig muligheten til å lage en norsk tittel som kan tiltrekke seg et publikum med et romantisert forhold til dette kjente turistmålet. 

Derfor har vi de siste årene sett filmer på kino som ""Møte i Toscana"", ""Miraklene i Toscana"" og ""Sommer i Toscana"", som selvfølgelig het noe helt annet originalt. 

Etterlater ikke et varig inntrykk 

Nå er det altså klart for ""Smaken av Toscana"", som egentlig heter ""Quanto basta"" (oversatt i tekstingen til ""akkurat passe""). 
Det er i det minste dekning for den norske tittelen, for handlingen har kokkekunst i Toscana i fokus. 

Filmen er sjarmerende, men ikke spesielt original, og streber ikke hardt etter realisme og troverdighet. 
Den fungerer på sine premisser som lett underholdning for den som lengter etter italiensk mat, kultur og atmosfære, men etterlater ikke et varig inntrykk. 

Kjøkkensjefen Arturo (Vinicio Marchioni) slipper ut til alternativ soning etter en voldsdom, og blir satt til å lære bort kokkekunst på en skole for elever med ulike handikap. 
Der oppdager han stortalentet Guido (Luigi Fedele), en ung mann med Asberger syndrom som med sin finstemte nese lukter seg frem til enhver ingrediens. 

Guido melder seg på konkurransen Toscana Young Chef med Arturo som læremester, samtidig som Arturo forsøker å redde sin egen karriere via suspekte bekjentskaper, og disse to ambisjonene kommer snart på kollisjonskurs med hverandre. 

Tradisjonell og gammeldags 

Forholdet mellom Arturo og Guido har noen ""Rain Man""-kvaliteter som sjarmerer, og Guidos gradvise oppmykning av sin berøringsangst gir historien noen fine øyeblikk, men filmen går aldri dypere enn det enkle og overfladiske. 
Det antydes hvorfor Arturo og Guiode finner et felles grunnlag for et vennskap, men det utforskes ikke i særlig grad. 

Det legges også opp til en potensielt spennende tvekamp mellom Arturo og hans gamle kokkevenn Marinari (Nicola Siri), som har sin egen elev i konkurransen. 
Man kan jo gjette hvem som møtes i den store finalen, men det blir aldri særlig spennende. 

Jeg er ingen ekspert på området, men tviler sterkt på at en kokkekonkurranse egentlig foregår på måten det blir fremstilt på i ""Smaken av Toscana"". 
Det blir som å se kjip reality-TV, der produktet egentlig er underordnet. 
Maten er det ingen som bryr seg om i denne filmen. 

Regissør Francesco Falaschi har også skrevet manuset, sammen med Filippo Bologna, Ugo Chiti og Federico Sperindei, og de har greid å skape en sentral konflikt som kunne blitt interessant. 
Vil Arturo prioritere seg selv til fordel for Guidos store mål? 

Utgangen vil imidlertid ikke komme som noen stor overraskelse. 
I det hele tatt ligger forutsigbarheten tungt over filmen. 
Alt man tror vil skje, kommer til å skje. 
For å nyte denne historien, er man nødt til å legge eventuelle forventninger fra seg, for her er ingen vilje til nyskapning i sikte. 

Om Falaschi har tatt mål av seg å lage en tradisjonell og litt gammeldags kosefilm for ""italiofile"", så har han kanskje greid det. 
For andre blir ""Smaken av Toscana"" litt for mild og pregløs 
",0
"The Favourite
Olivia Colman er konge som dronning! 

Et strålende ensemble, et gnistrende manus og rasende skarp regi gjør ""The Favourite"" til en fantastisk morsom og engasjerende film. 

Yorgos Lanthimos, grekeren bak ""The Lobster"" og ""The Killing of a Sacred Deer"", har laget alle kostymedramaers slemme stesøster, der scene etter scene hamrer inn nådeløs ondskap med en herlig sorthumoristisk vri. 

Olivia Colman, Emma Stone og Rachel Weisz balanserer elegant mellom teatralsk overspill og nyanserte skildringer av figurenes særegenheter. 

""The Favourite"" er i tillegg ekstremt smakfullt filmet, med noen frekke valg av linser, i overdådige kulisser, der absurditeten i ekstravagante kostymer, parykker og maskeringer avsløres av naturlig belysning, det være seg dagslys eller stearin. 

Lanthimos er en av Europas mest interessante regissører, og ""The Favourite"" bekrefter at han er i storform. 

Kjemper om dronningens gunst 

Handlingen foregår tidlig på 1700-tallet, mens England er i krig med Frankrike. 
Dronning Anne (Olivia Colman) konfererer hyppig med sin nære venn Lady Sarah (Rachel Weisz), som i bunn og grunn styrer landet på grunn av dronningens dårlige helse. 

Lady Sarahs falne slektning Abigail (Emma Stone) får jobb ved slottet, og jobber seg stadig oppover til hun oppnår kontakt med dronningen selv. 
Hennes store ambisjoner fører til en konflikt med Lady Sarah, der begge kjemper innbitt om dronningens gunst. 

Filmen lever gjennom absolutt hele spilletiden, der både skuespill og kameraarbeid har nesten maniske kvaliteter. 
Man får inntrykk av at skuespillerne simpelthen elsker rollene sine. 
De har nemlig gleden av å formidle skarp, syrlig og bitende dialog, som er ypperlig skrevet av Deborah Davis og Tony McNamara. 

Samtidig har fotograf Robbie Ryan valgt noen ukonvensjonelle metoder. 
Alt er filmet i naturlig lys på 35MM Kodak-filmruller med Panavision PVintage og Nikon Nikkor linser. 

De nesten aggressive kamerabevegelsene, og noen ekstreme vidvinkel-scener, strider mot oppfatningen av hvordan et kostymedrama ""skal"" se ut, og er med på å gjøre ""The Favourite"" til en uvanlig frisk filmopplevelse. 

Burlesk og surrealistisk 

""The Favourite"" er en herlig slem film, der trekløveret Colman/Stone/Weisz har flere fantastiske scener med sviende replikker som det rett og slett lukter brent av. 
Spesielt Olivia Colmans lite flatterende portrett av dronning Anne byr på noen vanvittige høydepunkter fra en skuespiller som enkelt kan veksle mellom å være ven og vakker til heslig og stygg. 

Dette er burlesk og surrealistisk satire som bobler over av kreativitet. 
Yorgos Lanthimos har kokt sammen litt av et heksebrygg om farlig renkespill, i et kostymedrama som stadig bryter sjangerens konvensjoner. 
Filmen er mørk, morsom og mesterlig, og Olivia Colman er virkelig konge som dronning! 
",1
"Glass
Klarer ikke å gjenskape magien fra ""Unbreakable"". 

Da filmen “Split” kom på kino for et par år siden, overrasket filmskaper M. Night Shyamalan oss med en avslutning som bandt historien sammen med en av hans aller beste filmer, “Unbreakable”. 

Med “Glass” viser han oss hvordan det hele henger sammen og runder samtidig av det som har blitt en superhelttrilogi, eller i hvert fall en trilogi om superkrefter. 

Samuel Jackson er tilbake som den superintelligente, men skjøre Elijah Price aka Mr. Glass. 
Og det er tidvis et underholdende gjensyn, men M. Night Shyamalan surrer seg for langt inn i sin egen vante filmoppskrift. 

Et overnaturlig mysterium med en tvist – det har blitt Shyamalans varemerke, og i “Glass” kjennes denne oppskriften som en tvangstrøye. 
For mange elementer skvises inn i eventyret og tvisten vi vet kommer mangler wow-faktoren. 
Resultatet er langdrygt og rett og slett litt kjedelig. 

Superhelter på psykiatrisk 

“Glass” plukker opp trådene like etter hendelsene i “Split”. 
Politiet er på jakt etter Dennis (James McAvoy) og resten av personlighetene hans, samtidig som de har øynene opp for den plagsomme borgerverneren pressen har gitt navnet “The Overseer”. 

David Dunn (Bruce Willis) driver et sikkerhetsselskap sammen med sønnen Joseph (Spencer Treat Clark), og bruker dette som et skalkeskjul for å kunne drive vigilantevirksomheter. 

Når Dennis/Hedwig/Patricia/Beast på nytt forsøker å ta livet av en gjeng med unge jenter tar David Dunn saken, men etter redningsaksjonen ender både han og Dennis opp i politiets varetekt. 

De to blir innlagt på Raven Hill Memorial, der en neddopet Elijah har befunnet seg i en årrekke, etter hendelsene i “Unbreakable”. 

Psykiateren Dr. Ellie Staple (Sarah Paulson) spesialiserer seg på mennesker som tror de har superkrefter. 
Jobben hennes er å få de til å forstå at kreftene de tror de har ikke er reelle. 

Stilistisk sykehus 

Det høyteknologiske og sterile sykehuset er en stilig kulisse for handlingen. 
De kliniske rommene, midlene som brukes for å holde de tre pasientene i sjakk og Dr. Staples monotone stemme og iskalde ro, bidrar til å skape en følelse av uro og angst som sitter bra. 

Men handlingen beveger seg fremover i sneglefart, Bruce Willis får svært lite å gjøre og tittelfiguren Mr. Glass likeså i filmens første halvdel. 

M. 
Night Shyamalan klarer heller ikke helt å sjonglere tre rollefigurer samtidig. 
I store deler av filmen holdes de adskilt, men heller ikke når de er i samme rom klarer han å sy sammen en velfungerende scene. 

Han får aldri sving på dynamikken mellom de tre og ender alltid opp med to rollefigurer i fokus av gangen, mens den tredje venter passivt på tur. 

Underholdende mesterhjerne 

Jeg liker konseptet i “Glass”, og det er gøy å se Samuel Jackson tilbake som mesterhjernen som er sykelig opptatt av tegneserier. 
“Glass” er på sitt beste når Mr. Glass svinger seg i rullestolen. 

James McAvoy fortsetter sitt gode spill fra “Split” og skifter uanstrengt mellom de ulike personlighetene til rollefiguren. 
Personligheten med superkrefter er ironisk nok den minst interessante av dem, og jeg blir aldri grepet eller skremt når “the Beast” dukker opp. 

Noe av magien med denne figuren lå nemlig i mystikken rundt den. 
I “Split” var beistet det store mysteriet, denne gangen er katta ute av sekken og James McAvoy klatrer på tak og vegger allerede den første halvtimen av filmen. 

Tvungen tvist 

M. 
Night Shyamalans beste filmer spiller nettopp på mystikken rundt det usette, og når han mangler dette elementet i “Glass” blir også noe av spenningen borte. 

Shyamalans hånd ligger samtidig for tungt og for synlig på verket. 
Oppskriften som har vært så underholdende tidligere har blitt en tvangstrøye, og det er så tydelig at han tvinger handlingen inn på et spor bare for å få til en tvist på slutten. 

Når tvisten omsider kommer kjennes det derfor mer ut som en utført hjemmelekse, enn som en interessant overraskelse. 

I “Glass” legger M. Night Shyamalan opp til en større historie som åpner muligheten for en rekke nye filmer i universet. 
Jeg er usikker på om det er noe vi trenger akkurat nå. 
",0
"Second Act
Sjarmerende J-Lo i klissete ""chick flick"". 

Jeg liker Jennifer Lopez som skuespiller, selv om hun ikke alltid har tatt de beste valgene når det kommer til filmer (nei, “Gigli”, vi har fortsatt ikke glemt deg). 

Og i “Second Act” får hun vist det hun har av komisk talent, i det som er en varm og artig komedie om å “klare det i storbyen”. 
Helt til den blir en klissete klisjé etter en tvist i andre halvdel som jeg ikke skal avsløre hva er. 

Dette er filmen for deg som ønsker deg helt enkel underholdning med noen kule damer på kinolerretet, men er du allergisk mot alt som kan gå under sjangeren “chick flick”, så er det bare å holde seg milevis unna. 

Fra Queens til Manhattan 

Jennifer Lopez spiller Maya, en driftig dame som har revolusjonert salget i den lokale dagligvarebutikken hun jobber på, men som ikke har utdannelsen som kreves for en lederstilling. 

Når hun blir forbigått til stillingen som daglig leder for n-te gang, på selveste bursdagen sin, blir frustrasjonen stor. 
Hvorfor kan ikke “street smart” være like mye verdt som “book smart”? 
Livets harde skole må da være verdt noe? 

Når hun plutselig blir tilbudt en jobb som konsulent for et stort firma på Manhattan, får hun imidlertid muligheten til å få sine drømmer oppfylt. 
Problemet er bare at CV-en som landet henne jobben er alt annet enn ekte. 

Bestevenninnen Joan (Leah Remini) og hennes datakyndige sønn (Dalton Harrod) har trikset sammen papirer på en imponerende utdannelse og en enda mer imponerende Facebook-profil som Maya nå må leve opp til. 

Dette byr på forviklinger når hun blant annet må late som hun kan snakke mandarin, har drevet med roing og vært med i Peace Corps. 
Hvor lenge kan hun egentlig holde fasaden oppe? 

Sjarm og hjertevarme 

“Second Act” er som en blanding av “Made in Manhattan” og “The Devil Wears Prada”, bare at den er bedre enn førstnevnte og dårligere enn sistnevnte. 

Filmen er full av inspirerende sitater som “the only thing that’s stopping you, is you” og “do you ever look at your life and wonder how you got there”? 

Det er ganske sukkersøtt, men i filmens første halvdel klarer den likevel å styre unna de største fallgruvene og svever av gårde på en god dose sjarm og hjertevarme. 

Bryter publikumskontrakten 

Jennifer Lopez har et vinnende vesen og har god kjemi med Leah Remini som er ordentlig morsom som den rappkjefta bestevenninnen. 
Det er i bydelen Queens filmen er på sitt beste, som for eksempel når venninnegjengen danser til Salt-N-Pepa på kjøkkenet, eller når Maya og Joan skravler i sofaen på kveldstid. 

Jeg skulle ønske vi fikk tilbringe mer tid her, men det er jo på Manhattan mesteparten av handlingen foregår. 
Og her glipper det i filmens andre halvdel, når en tvist fullstendig endrer filmens tema, og vi sitter igjen med noe som plutselig blir en skikkelig klissete klisjé av en fortelling. 

J-Lo og Co. drar det i land, men jeg opplever at regissør Peter Segal (“Get Smart”, “The Longest Yard”) og manusforfatterne bryter kontrakten de har inngått med meg som publikum. 
Dette var ikke filmen jeg trodde jeg skulle se, og andre halvdel tar ikke vare på det som fungerte med filmen. 

Derfor blir det ikke bedre enn midt på treet til “Second Act”. 
Men for all del, dette er likevel en film du godt kan kose deg med på en søndag, når hjernecellene trenger å hvile seg litt. 
",0
"Destroyer
Nicole Kidman er heldigvis med i nesten alle scener. 

Det mest oppsiktsvekkende med ""Destroyer"" er Nicole Kidmans evne til å transformere en og samme figur fra relativt oppegående og velfungerende til destruktiv og selvforaktende. 
Filmen leker med stadige tidshopp som skaper forventninger til historien som rulles opp, samtidig som regissør Karyn Kusama lykkes med noen spesifikke overraskelser. 

Bak denne formleken skjuler det seg riktignok en forholdsvis enkel ransthriller med en skuffende svak antagonist, og et mindre interessant sidespor om hovedpersonens datter. 
""Destroyer"" er best når Nicole Kidman får muligheten til å vise sine kvaliteter som skuespiller, og hun er heldigvis med i nesten alle scener. 

Vil stoppe ransplaner 

Politietterforsker Erin Bell (Nicole Kidman) blir kontaktet av Silas (Toby Kebbell), lederen av en ransgjeng hun infiltrerte 17 år tidligere sammen med sin kollega Chris (Sebastian Stan). 
Det antydes sterkt at noe gikk fryktelig galt den gangen, men vi får ikke umiddelbart vite hva. 

Hun ser på den nye meldingen som en trussel, og leter opp noen av sine gamle kontakter for å finne Silas. 
Vi ser hvordan hun forsøker å stoppe hans nye ransplaner, samtidig som vi i tilbakeblikk får avslørt hva som skjedde mellom dem sist. 

De indre og ytre forskjellene på Erin i historiens nåtid og fortid er påtagelige. 
Maskørene har gjort en veldig god jobb med å få Kidman til å se sliten ut, med dratte trekk og forfallen hud, uten å overdrive. 

Viktigst av alt er Kidmans evne til å spille en livstrøtt figur uten glød i øynene. 
Man ser det på hele kroppsholdningen at Erin Bell egentlig har gitt opp, men gjør en siste kraftanstrengelse for å gjøre opp regnskapet. 
Dette er nok et eksempel på at Nicole Kidman kanskje er inne i sin mest spennende og kreative periode som skuespiller. 

Imponerende innlevelse 

Det finnes mer underholdende undercover-politifilmer som for eksempel ""Point Break"", ""The Departed"" og ""Donnie Brasco"". 
Selve ransaspektet ved ""Destroyer"" er bare middels spennende og lite oppsiktsvekkende. 

Forholdet mellom Erin og Chris blir skildret for tynt til at det store engasjementet vekkes. 
Det samme gjelder den sporadiske kontakten med Erins forsømte datter, Shelby (Jade Pettyjohn), som historien kunne gjort mye mer ut av. 

Dessverre er også hovedpersonens nemesis, Silas, en svak figur, der skuespiller Toby Kebbell ikke greier å gjøre ham til en spesielt interessant motstander. 
Regissør Karyn Kusama lykkes bedre med å fortelle historien på en måte som skaper noen uventede overraskelser. 

Filmens beste bestanddel er likevel Nicole Kidmans solide skuespill som en tragisk figur på vei mot avgrunnen. 
Hennes imponerende innlevelse og blytunge tilstedeværelse er alene grunn god nok til å se ""Destroyer"". 
",1
"The House That Jack Built
Lars Von Trier er umulig å ignorere. 

Lars Von Trier er en vanskelig regissør å vurdere. 
På den ene siden er han en genial provokatør som ikke er redd for å bruke sterke virkemidler for å formidle sitt budskap. 

På den andre siden kan hans filmer også ha et preg av kunstnerisk overmot, der hans visuelle konstruksjoner ikke nødvendigvis blir så mye mer enn overfladiske forsøk på å vippe publikum av pinnen. 

""The House That Jack Built"" er en seriemorderfilm der hovedpersonen kan være et metafor for Von Triers egen kamp mot indre demoner og frustrerende skaperprosess. 

Den er lang og ujevn, men har noen fantastiske innslag av morbid, bekmørk humor og en surrealistisk avslutning som er så Von Triersk som bare han får til. 
Om budskapet egentlig henger sammen, er av underordnet betydning. 

Seriemord som kunstform 

Historien foregår i USA på 1970-tallet, der vi gjennom fem hendelser får observere den mislykkede arkitekten Jack (Matt Dillon) og hans utvikling som seriemorder. 

Det første offeret er en kvinne (Uma Thurman) som har punktert på en øde skogsvei. 
De senere ofrene spilles av blant andre Sofie Gråbøl og Riley Keough. 

Jack tar i bruk stadig nye teknikker og metoder i et arbeid som han ser på som en slags kunstform. 
Han tar stadig større sjanser og setter seg selv i politiets søkelys, samtidig som vi hører ham diskutere sine kreative og destruktive gjerninger med en stemme som kaller seg Verge (Bruno Ganz). 

Tråkker over moralske grenser 

Filmen diskuterer hvordan kunstnere får utløp for sine indre begjær gjennom sin kunst, mens vi ser klipp fra flere av Von Triers tidligere verk, som for eksempel ""Riket"", ""Dogville"", ""Melancholia"" og ""Antichrist"". 

Man får så avgjort inntrykk av at Von Trier kommenterer seg selv, og dersom innholdet i ""The House That Jack Built"" også gir et bilde på hva som rører seg i regissørens hode, er det kanskje grunn til en viss bekymring. 

Det er som regel kvinner som får unngjelde i filmene hans, noe som også er tilfelle her, men ikke eksklusivt. 
Von Trier tråkker bevisst over alle moralske grenser i en episode med en mor (Sofie Gråbøl) og hennes to små gutter (Rocco og Cohen Day). 
Like ekstremt er det han gjør mot Simple (Riley Keough). 

Filmen har aldersgrense 18 år og inneholder flere scener som er så sterke og groteske at man nesten må le for å avreagere. 
Dansken vet hvordan han skal sjokkere oss. 
Spørsmålet er hva han egentlig oppnår med det. 

Ikke alltid like treffende 

""The House That Jack Built"" foregår i USA, men er filmet i svenske skoger rundt Trollhättan, og ser akkurat slik ut, selv om det fylles på med gamle, amerikanske biler. 
Man føler seg ikke helt overbevist av miljøskildringen, men det spiller mindre rolle. 

Vi befinner oss uansett i et alternativt univers, i krysningen mellom en ""gal"" manns fantasi og en ubehagelig virkelighet som kanskje er mer troverdig enn man liker å tenke på. 

""The House That Jack Built"" er ikke en film for alle, for den er langsom, omstendelig og full av digresjoner. 
Samtidig er Lars Von Trier en filmskaper det er umulig å ignorere. 

Formspråket og budskapet hans er kanskje ikke alltid like treffende, men med litt tålmodighet vil man også denne gangen få noen unike inntrykk som vil feste seg i hukommelsen. 
",1
"Vice
Alt annet enn et tørt, politisk drama. 

""Vice"" starter med en innrømmelse. 
Det er vanskelig å skildre Dick Cheneys liv, fordi han er en hemmelighetsfull person, men en tekstplakat bedyrer at de har gjort sitt beste. 

""De"" er blant andre hovedrolleinnehaver Christian Bale og regissør og manusforfatter Adam McKay. 
De har skapt et foruroligende bilde av en maktbegjærlig byråkrat som jobbet seg opp i kulissene til å bli kanskje USAs mektigste som visepresident for George W. Bush. 

""Vice"" er alt annet enn et tørt, politisk drama og det virker fortjent at den er nominert til 8 Oscar-priser. 
Filmen er full av galgenhumor og fortellertekniske virkemidler som stadig rykker publikum ut av komfortsonen og skjerper oppmerksomheten. 
En nær ugjenkjennelig Christian Bale er fortreffelig i hovedrollen, selv om man ikke blir stort klokere på hvorfor Cheney egentlig søkte mot maktens tinder. 

Forsøker å forklare maktbegjæret 

Som enhver biografisk film med respekt for seg selv, hopper fortellingen frem og tilbake i tid, der enkeltstående situasjoner og konflikter til sammen er ment å gi et oversiktsbilde av hovedpersonen. 

Scenen som i størst grad forsøker å forklare Cheneys maktbegjær skjer tidlig i filmen. 
I 1963 er han fordrukken og retningsløs. 
Kona Lynne (Amy Adams) stiller ham et ultimatum om å skjerpe seg. 

Etter dette retter han et skarpt blikk oppover karrierestigen. 
Vi ser hvordan han i 1968 blir assistenten til kongressmannen (og fremtidig forsvarsminister) Donald Rumsfeld (Steve Carell), og hvordan han de neste årene allierer seg med stadig flere maktpersoner for å nå sitt store mål, nemlig en plass i Det hvite hus. 

I en scene diskuterer herr og fru Cheney sitt neste trekk med dialog skrevet som en Shakespeare-scene. 
I en annen morsom sekvens med beske undertoner spiller Alfred Molina en kelner som forklarer hvilke valg som står på menyen i kjølvannet av terrorangrepet i USA 11. september, 2001. 
Filmen har også en åpenbar falsk slutt rundt midtveis, der historien om ekteparet Cheney får en avrunding som høyst sannsynligvis ville vært bedre for både dem selv og resten av verden. 

Slike spreke grep gjør ""Vice"" både morsom og engasjerende. 
Man underholdes, samtidig som det knyter seg i en, når man tenker på hvilke enorme menneskelige kostnader som ligger bak hendelsene som skildres. 
Filmen antyder sterkt at Cheneys tvilsomme avgjørelser var direkte årsak til flere hundre tusen menneskers død i Irak og Afghanistan. 

Hoderystende politisk spill 

Bale er fenomenal i hovedrollen, der han vekker sterke assosiasjoner til den virkelige Cheneys lavmælte talemåte og begrensede mimikk, selv om Bale også tydelig overdriver figurens mørke og illevarslende uttrykk. 

Amy Adams er solid som Lynne Cheney, som beskrives som en lojal støttespiller og pådriver. 
Man kunne likevel ønsket seg en tydeligere forklaring på hvorfor ekteparet søkte sine posisjoner og hva som drev dem. 

Det kjente persongalleriet rundt dem spilles også godt av blant andre Sam Rockwell som president George W. Bush, Tyler Perry som utenriksminister Colin Powell, Eddie Marsan som viseforsvarsminister Paul Wolfowitz og LisaGay Hamilton som sikkerhetsrådgiver (og fremtidig utenriksminister) Condoleezza Rice. 

Det er vanskelig å bedømme sannhetsgehalten i historien som blir fortalt, spesielt når det gjelder mellommenneskelige forhold, men mange av hovedtrekkene er godt kjent fra før. 

Det er hoderystende å se det politiske spillet og dets konsekvenser, samtidig som det er noe universelt og tidløst ved skildringen av de som søker utøvelse av hensynsløs makt. 
Filmen er ikke redd for å trekke paralleller mellom Cheneys ""storhetstid"" på 2000-tallet og trumpismen som preger USA i dag. 

""Vice"" avslutter med Cheneys hjertetransplantasjon i 2012, der bildet av hans gamle, døde hjerte har all symbolikken som trengs 
",1
"Green Book
Litt for mye varm nostalgi. 

Et uventet vennskap mellom to vidt forskjellige personer skildres i regissør Peter Farrellys 5 ganger Oscar-nominerte film ""Green Book"". 
Den er basert på virkelige personer og hendelser i USA på 1960-tallet, og er i bunn og grunn historien om landets rasemotsetninger i et nøtteskall. 

Viggo Mortensen (""Ringenes Herre"", ""A History of Violence"", ""Captain Fantastic"") spiller friskt og helhjertet i den ene hovedrollen, mens Mahershala Ali (""House of Cards"", ""Moonlight"", ""True Detective"" S03) fremstår uventet tam og kalkulert i den andre. 

""Green Book"" er søt, sympatisk og velmenende, og underholder jevnt og godt gjennom spilletiden, men filmen har ikke den emosjonelle slagkraften som den kunne hatt. 
Farrelly lener seg på varm nostalgi i litt for stor grad, noe som svekker den dramatiske nerven. 

Sterke raseskiller 

Italiensk-amerikaneren Tony Vallelonga (Viggo Mortensen), som går under navnet Tony Lip, er en hardtslående ""fikser"" på en nattklubb i New York. 
Når den stenger på grunn av oppussing, må han finne annen inntekt for å brødfø kona Dolores (Linda Cardellini) og barna. 

Han får en uventet jobb som sjåfør for den afroamerikanske pianisten Dr. Don Shirley (Mahershala Ali), som skal ut på turné. 
Utfordringen er at reisen går til Sørstatene, der raseskillene fremdeles er sterke. 
Filmens tittel refererer til den grønne guideboka som forteller hvor fargede bilister trygt kan ferdes og bo på veien. 

Både her, og i resten av filmen, får man inntrykk av at fotograf Sean Porter og produksjonsdesigner Tim Galvin har gått for en idyllisert og romantisert skildring av tidsepoken som egentlig krasjer med alvoret som ligger bak. 
Det visuelle uttrykket er med på å ufarliggjøre innholdet ved å få dette til å fremstå som en nostalgisk ""kosefilm"". 

Det er riktignok ingen problemer med å forstå alvoret som ligger i filmens konflikter og konfrontasjoner, men Peter Farrelly (""Dum og dummere"", ""Kingpin"", ""Alle elsker Mary"") har tydeligvis hatt som ambisjon å gjøre dette til spiselig underholdning for et så bredt publikum som mulig. 

Bare middels god Ali 

Viggo Mortensen gjør en herlig rolle som Tony, en fargerik machoskikkelse med et smalt verdensbilde. 
Kontrasten er stor til hans nye arbeidsgiver, en kultivert og pertentlig musiker med høy status. 
Det er når disse figurene finner interessante sider hos hverandre at historien blir virkelig interessant. 

Dessverre spiller Mahershala Ali uvanlig svakt til ham å være, det vil si ""bare"" middels godt. 
Den vanligvis så solide skuespilleren gjør Don Shirley til en mildt irriterende figur. 
Han sitter som et tent lys i baksetet og virker altfor interessert og engasjert i sjåføren sin til å skulle være så reservert. 

(Dessuten sitter han som regel på ""feil"" side i baksetet, nemlig rett bak sjåføren, som er et lite naturlig valg når man er eneste passasjer, men skyldes trolig at det gir fotografen en enklere kameravinkel). 

""Green Book"" er altså nominert til flere Oscar-priser, og vant 3 Golden Globe-priser, så det finnes åpenbart de som synes filmen har sterke kvaliteter. 
Selv synes jeg den er overdrevent søtladen, slik at den sosiale kommentaren ikke biter hardt nok. 

Det uventede vennskapet som oppstår mellom Tony og Don er sjarmerende, men skildringen stikker ikke dypt nok. 
""Green Book"" er derfor et hyggelig og lettfordøyelig drama som kunne vært mye mer. 
",1
"History of Love
En vakker og stillferdig film om sorg. 

Den slovenske filmskaperen Sonja Prosenc er tilbake med sin andre spillefilm. 
Filmen “History of Love” er en norsk-slovensk-italiensk samproduksjon som handler om en ung jente som mister sin mor i en ulykke. 

Filmen er en stillferdig og sanselig filmopplevelse, men Prosenc gjør noen narrative grep som gjør at handlingen blir noe forvirrende. 

“History of Love” er likevel en vakker film som gjør inntrykk, men den emosjonelle slagkraften kunne vært større. 

En død mors affære 

Doroteja Nadrah spiller tenåringsjenta Iva, som sliter med å takle sorgen etter morens død. 
Når hun finner ut at moren, som var en klassisk sangerinne, har hatt et forhold til en dirigent (Kristoffer Joner), begynner hun på en forvirrende reise i et landskap av nysgjerrighet, smerte, hevn og forsoning. 

Samtidig som Iva begynner å følge etter dirigenten, får vi bli med inn i hennes hode. 
Gjennom tilbakeblikk, fantasier og tanker forsøker vi å få et grep om hva som skjedde med moren, Ivas rolle i det og hvordan hun skal gå videre i livet. 

Filmen gir oss et lite innblikk i hvordan faren, broren og lillesøsteren takler tapet etter moren på forskjellig vis, og maler også et bevegende bilde av dirigentens sorg. 

Doroteja Nadrah er svært troverdig i rollen som Iva, og uttrykker mye med kroppsspråk og blikk. 
Kristoffer Joner spiller også godt som den gåtefulle komponisten hun er på jakt etter. 

Kaotisk fortellergrep 

Iva bruker mye tid i vannet i løpet av filmen. 
Hun er stuper, og vannet er et fristed for henne. 
Ikke bare fordi det er et sted hun slipper å tenke på noe annet, men fordi hun har en hørselshemmelse. 

I vannet må hun ta ut høreapparatet og det eneste som omgir henne der er den dempede lyden av bølger og kropper som bryter overflaten. 
Lydarbeidet her er fabelaktig utført. 

Regissør og manusforfatter Sonja Prosenc bruker vannet som et bilde på hvordan Iva utforsker hva som ligger under overflaten, ikke bare i overført betydning, men også rent fysisk. 
Det kan virke som om morens kropp aldri ble funnet etter at bilen hun kjørte havnet i elva. 

Her og andre steder er “History of Love” litt forvirrende fordi filmen hopper så mye frem og tilbake i et narrativ som er veldig løst sydd sammen. 

Fortellerteknikken gjenspeiler kanskje kaoset som utspiller seg i Ivas hode, men grepet tar mer enn det gir. 
Filmens dialog er i tillegg så sparsommelig at den forklarer lite, og jeg sliter med å forstå Iva og hvorfor hun handler som hun gjør. 

Vakkert og poetisk 

“History of Love” er likevel en film som skyller over sansene dine. 
Kameraet ligger tett på ansiktet til Doroteja Nadrah, der sollyset får spille over hud og hår. 

Nærbilder av hender som glir gjennom bladene i skogen, lyden av grusen som knaser mot skoene, inntrykket av vannet som omgir Iva når høreapparatet er koblet ut – “History of Love” er en vakker film. 

Det poetiske filmspråket dveler over hvert bilde Iva går inn og ut av, et grep som skaper ro, men også en følelse av ensomhet når tomme rom ligger igjen etter at rollefigurene har forlatt det. 
Hadde filmen klart å oppnå den emosjonelle slagkraften den kunne ha hatt, ville “History of Love” vært en helt spesiell filmopplevelse. 
",1
"Arctic
Mads Mikkelsen bærer hele filmen på sine skuldre. 

""Arctic"" er et severdig tilskudd til den spesifikke sjangeren vi kan kalle overlevelsesfilm. 
Mads Mikkelsen bærer hele filmen på sine skuldre, så godt som i ensom majestet, og har ingen problemer med å vekke det nødvendige engasjementet hos publikum. 

Dansken er nemlig en så dyktig skuespiller at man umiddelbart føler et bånd til figuren hans, selv om vi ikke får vite noe som helst om ham. 

Prøvelsene han utsettes for er kanskje en smule forutsigbare, gitt de aktuelle omstendighetene, men filmen er velgjort, velspilt og plasserer oss effektivt midt i isødet sammen med den uheldige hovedpersonen. 

Krasjlandet i Arktis 

Når filmen starter, har katastrofen for lengst inntruffet. 
Piloten Overgård (Mads Mikkelsen) har krasjlandet et sted i Arktis, og har åpenbart vært der i lengre tid. 

Han bruker den ødelagte flykroppen fra Ayers Polar Cargo som base, og har innrettet seg med nøyaktige rutiner for både spising, fisking, soving, spising og forsøk på å få kontakt med omverden via en enkel nødpeilesender som drives med håndkraft. 

På ett tidspunkt skjer det noe som gjør at Overgård må vurdere om han skal holde seg i den forholdsvis trygge basen, eller legge ut på en lang og farlig ferd til en mulig redning. 

Han blir stilt overfor noen brutale valg som også tvinger publikum til å vurdere hva man selv ville ha gjort. 
Samtidig vekker filmen noen spørsmål rundt historiens logiske sammenhenger. 

Hvem ligger i graven han steller daglig, og hvordan døde vedkommende? 
Flykroppen er nemlig så godt som intakt, så det er lite trolig at han mistet en kollega i krasjlandingen. 

Styrke og svakhet 

Hva frakter Ayers Polar Cargo egentlig? 
Hvor var det på vei? 
Og hvorfor er det tydeligvis ingen som leter etter ham langs flyruten? 
Filmen gir Overgård muligheten til å kommunisere, men han sier ingenting om sin bakgrunn eller forklarer omstendighetene. 

Det er egentlig både en styrke og en svakhet. 
En styrke, fordi det rendyrker filmens overlevelsesaspekt, men en svakhet fordi det gir figuren få muligheter til å utvikle seg. 
Man skulle tro det var naturlig å snakke litt mer enn Overgård gjør i visse situasjoner. 

""Arctic"" er en showcase for Mads Mikkelsens ferdigheter som skuespiller. 
Han uttrykker veldig mye ved å gjøre tilsynelatende lite, og akkurat denne rollen kan minne mye om Robert Redfords rolle i overlevelsesfilmen ""All Is Lost"", der alt foregår på en seilbåt. 

""Arctic"" har noen øyeblikk som føles i overkant dramatiserte, der Overgårds lidelser skrus opp noen ekstra hakk. 
Samtidig er det nok få filmskapere som ville latt være å ta i bruk de utfordringer som et opphold i polstrøk kan innebære. 

Den brasilianske regissøren Joe Penna har laget en spennende naturthriller, der Tómas Örn Tómassons foto, Joseph Trapaneses musikk og Atli Geir Grétarssons produksjonsdesign bidrar til å heve atmosfæren og troverdigheten i dette ugjestmilde isødet 
",1
"Rive-Rolf krasjer internett
Har en av de råeste Disney-prinsessene. 

Jeg storkoste meg med den spillorienterte smadrefesten som var ""Rive-Rolf"" i 2013, og jeg får et herlig påfyll av både eventyrfølelse, sjarm og kraftig krasjing når Rolf og Vanilje vender tilbake i oppfølgeren ""Rive-Rolf krasjer internett"". 

Denne gangen forlater vi arkadespillenes rigide og nostalgiske spillverden, og flytter over til et internett med kulere spill, overivrige søkemotorer, ultrakapitalistiske klikkbastioner og en slibrig ""dark web""-kjeller. 

Internettkarikaturen og referansehumoren treffer både liten og stor. 
Og selv om dette på overflaten kan minne mye om den slappe ""Emojifilmen"" som kom i 2017, så er både oppfinnsomheten, brodden, den visuelle finessen, grunnhistorien og rollefigurene så mange hakk bedre at dette blir en mye morsommere familiefilm. 

Selvrealiseringstrøbbel i arkadehallen 

Vennene Rive-Rolf (Asgeir Borgemoen) og prinsesse Vanilje (Sigrid Bonde Tusvik) har det ganske så bra i spillehallen sin, men sistnevnte har begynt å kjenne på kjedsomheten av å vinne hvert billøp og bare ha tre fastsatte baner i spillet sitt. 

Rolf vil gjerne hjelpe, men da hans forsøk på å lage en ny bane i et gammelt arkadespill gjør at spillrattet går i stykker, står Vanilje i fare for å bli hjemløs. 

Men det finnes håp i form av et nytt ratt på en nettauksjonside. 
Så da reiser de to vennene på et eventyr inn i det store internett for å redde prinsessens hjemverden. 

Med velkjente tema om ""vennskap i utvikling"" og det å ""leve sitt eget liv"" i bunnen, får regissørene Phil Johnston og Rich Moore mye moro ut av runde to med Rive-Rolf. 
Filmen finner nye måter å utvikle sine to hovedpersoner på, og overgangen fra spillnostalgi til mer tidsaktuell tulling med våre nettvaner treffer bredt og godt. 

Det gjør også vitsingens doble bunn. 
Her er det nok energi, fjollete typer og gjenkjennelighet til å begeistre de minste, og det er nok skråblikk og treffende observasjoner av internetts mer ubrukelige underholdningsfunksjoner til å glede de voksne. 

Et passende prinsesseoppgjør 

Rive-Rolf-verdenen er ikke blant Disneys snilleste, og det er gledelig at familielykkegiganten tør å slippe til litt holdning til underholdning under eget tak. 

Den generelt ganske positive innstillingen til både skurker og skurkestreker er med å gi filmen en kledelig røff kant, og Rolfs mørke og usikre side får lov til å nå noen punkter hvor mange av de mer glattpolerte animasjonsfilmene fra Hollywood ikke tør å gå. 

Og så har jeg stor sans for at Disney i denne filmen, selv om det er godt innenfor markedsavdelingens komfortsone, tar et lite oppgjør med egne prinsesser og deres kjerneverdier. 

Vanilje er en av de råeste, og i min bok den morsomste, Disney-prinsessen. 
Og det er både lekent, sunt og artig når hun møter glansbildeversjonene av sine kolleger og det stilles noen betimelige spørsmål. 

Det er en viss fare for at denne filmen vil oppleves datert om noen år, og det er ikke til å komme bort fra at settingen inne i den store verdensveven legger noen begrensende føringer på manusfronten. 
Filmen prioriterer å leke med kjente merkenavn og tar oss gjennom en slags minste felles multiplum for hvordan folk flest bruker internett. 
Her blir filmen ganske forutsigbar - selv til Disney-film å være. 
Men heldigvis er det så mye som skjer med snedige biroller, opplevelsesrik animasjon og emosjonelle øyeblikk at det alltid er noe å kose seg med i kinosetet. 

Denne anmeldelsen er basert på 2D-versjonen med norske stemmer. 
Filmen vises også med original tale og i 3D. 
",1
"Alita:Battle Angel 

En blanding av allerede etablerte sci-fi-univers. 

Denne filmen har vært planlagt lenge. 
James Cameron vurderte å regissere den i tiden rundt ""Avatar"", men ett tiår senere har han nøyd seg med å være produsent og manusforfatter. 
Regissøren er i stedet Robert Rodriguez, den hardt arbeidende mannen bak filmer som ""El Mariachi"", ""Desperado"", ""Spy Kids"" og ""Sin City"". 

""Alita: 
Battle Angel"" er lett hans mest ambisiøse film til dags dato, i hvert fall når det gjelder visuelt omfang. 
Det er mye som imponerer med denne produksjonen, som likevel fremstår som en slags ""Cameron light"". 

Den har en hovedperson som både er bedårende og slagkraftig og en imponerende omfattende verdensbygging. 
Historien har imidlertid vekslende fremdrift, en litt avventende avslutning og utnytter ikke potensialet i flere mellommenneskelige relasjoner fullt ut. 
Underveis er det likevel mer enn nok av actionfylt sci-fi-snadder å hente for sjangerens tilhengere. 

Kyborg på skraphaugen 

Historien foregår i Iron City i det 26. århundret, 300 år etter at en krig destabiliserte samfunnet og skapte enorme forskjeller mellom rike og fattige. 
Her blir restene av kyborgen Alita (Rosa Salazar) funnet på en skraphaug av Dr. Dyson Ido (Christoph Waltz), som gir henne en ny kropp han har bygd selv. 

Alita husker ikke hvem hun er, men litt etter litt oppdager både hun og Dr. Ido at hun har noen hardtslående kampinstinkter. 
De kommer til nytte når hun blir blinket ut av Vector (Mahershala Ali), sjefen for den populære sporten Motorball, og hans mystiske sjef i Zalem, den idylliske svevebyen for de rike som henger over Iron City. 

Kyborgene Zapan (Ed Skrein) og Grewishka (Jackie Earle Haley) blir farlige forfølgere for Alita, men hun får også en god venn i den unge gutten Hugo (Keean Johnson), som også har sine mørke sider. 

Det skjer altså relativt mye i denne to timer lange filmen, og man kunne ønske at alle disse relasjonene fikk mer tid og rom til å utspille seg. 
Nå blir forholdene litt flyktig skildret, uten å oppnå den emosjonelle kraften de kanskje kunne hatt. 

Dette har riktignok aldri vært Robert Rodriguez sin styrke som filmskaper. 
Han er best når han får skape stilig kaos, og det er også det som er denne filmens fremste kvaliteter. 

Mangler særpreg 

""Alita: 
Battle Angel"" har et visuelt uttrykk som imponerer i sin grundige og detaljerte skildring av Iron City. 
Den har hyppige actionscener med sprut og kraft, der man aldri mister tråden, eller blir forvirret av kjapp klipping eller ristende kamera. 
Fotograf Bill Popes bilder er rett og slett en nytelse å se, og effektarbeidet fra Lightstorm Entertainment kunne knapt vært bedre. 

Det ""Alita: 
Battle Angel"" mangler mest av, er særpreg. 
Filmen kan fremstå som en blanding av allerede etablerte sci-fi-univers. 
Den har de regntunge, overbefolkede og multikulturelle gatene fra ""Blade Runner"", kyborgene fra ""Terminator""-filmene og de svevende byene fra spillet ""Bioshock: 
Infinite"". 

Motorball-sporten vi ser i filmen, er dessuten en videreutvikling av ""Rollerball"", sporten i Norman Jewisons film med samme navn fra 1975. 
Også nå brukes sporten som et verktøy for å holde den gemene hopen i sjakk, mens de rike lever adskilte, privilegerte liv. 

Det mest oppsiktsvekkende med filmen, er den animerte hovedfigurens livaktighet. 
Alita har riktignok et kunstig ansikt, som ikke er ment å fremstå 100% ekte. 
Hun har blant annet overdrevent store øyne, som er direkte inspirert av uttrykket fra den japanske tegneserien av Yukito Kishiro som filmen er basert på. 

Rosa Salazars menneskelighet skinner gjennom den animerte masken, og gjør Alita til en nydelig figur som man umiddelbart trykker til sitt bryst. 

Filmens avslutning gjør det rimelig klart at 20th Century Fox ser for seg flere filmer. 
""Alita: 
Battle Angel"" er morsom og handlingsmettet nok til at dette er et univers verdt å stifte bekjentskap med 
",1
"If Beale Street Could Talk
Godt, relevant og engasjerende drama. 

Regissør Barry Jenkins følger opp Oscar-suksessen ""Moonlight"" på en overbevisende måte med ""If Beale Street Could Talk"". 

Han har selv skrevet det Oscar-nominerte manuset basert på en bok av forfatter James Baldwin, som mange oppdaget gjennom dokumentarfilmen ""I Am Not Your Negro"". 

Nå som da handler det om den sorte manns plass i en hvit verden, og filmen er full av sinne mot krenkelser og urettferdighet. 

Varme og raseri 

Samtidig er dette en vakker kjærlighetshistorie som beveger og gjør inntrykk, selv om enkelte aspekter ved forholdet resulterer i noen scener med melodramatiske såpeserie-kvaliteter. 

Det er ikke direkte ødeleggende for filmopplevelsen, men avslører at Barry Jenkins ikke treffer med alt han skriver og regisserer. 

""If Beale Street Could Talk"" har likevel nære og intime portretter av sine hovedfigurer, som man umiddelbart knytter bånd til, og blir indignert på vegne av. 
Man forstår hvor både varmen og raseriet kommer fra. 

Fonny har imidlertid blitt fengslet for en forbrytelse han ikke har gjort, og Tish og familien kjemper for å bevise hans uskyld. 

Samtidig oppdager Tish at hun er gravid, noe som kompliserer forholdet til Fonnys familie. 
I stadige tilbakeblikk ser vi hvordan vennskapet mellom Tish og Fonny glir over i et forhold, og vi ser foranledningen til det som får ham fengslet. 

Nydelig regissert og godt spilt 

Filmens beste bestanddel er skildringen av følelsene Tish og Fonny har for hverandre. 
I flere varme og vakre scener formidler Barry Jenkins den gryende anerkjennelsen av hva den nye fasen i deres vennskap innebærer. 

Dette er nydelig regissert, veldig godt spilt av KiKi Layne og Stephan James og spennende tonelagt av komponist Nicholas Britells jazzprega stemninger (som han ble Oscar-nominert for). 

Fullt så taktfull er ikke sekvensen der begge familiene skal diskutere graviditeten utenfor ekteskap, der temperaturen skrus unaturlig høyt opp. 
Man kunne ønske at den øvrige filmens taktfullhet også var tilstede her. 

Filmen er nådeløs mot de hvite som, sett fra hovedfigurenes synsvinkel, holder de sorte nede. 
Når man ser problematikken som skildres her, kan man gå med på at sinnet er berettiget, om enn ikke alltid like velplassert. 
Barry Jenkins bringer inn visse nyanser, slik at det ikke bare er sort/hvitt, men det er ingen tvil om hvor sympatien ligger. 

""If Beale Street Could Talk"" er god på å veksle mellom være et ektefølt romantisk drama og en sint, sosial kommentar om et system som motarbeider afroamerikanere. 

Historien er riktignok lagt nesten 50 år tilbake i tid, men visse elementer, som sorte menns harde møter med rettssystemet, er like aktuelle i USA fremdeles. 
Derfor er dette en god, relevant og engasjerende film 
",1
"Ben is Back
Sterkt levert av Julia Roberts og Lucas Hedges. 

Julia Roberts overbeviser som desperat mor som vil redde sin sønn i dramafilmen “Ben is Back”. 

Manusforfatter og regissør Peter Hedges (“What’s Eating Gilbert Grape”, “About a Boy”, “Dan in Real Life”), har tidligere vist at han er flink til å fortelle historier om mennesker som på ulike vis er i en livskrise. 

Denne gangen tar han for seg en mors sorg over å miste et barn som fortsatt er i live. 
Sorgen over å ikke kunne hjelpe ungen din når han trenger det som mest. 

“Ben is Back” er en realistisk fortelling om rusmisbruk. 
Hedges styrer akkurat unna det melodramatiske og forteller om vonde ting med et sobert filmuttrykk. 
Dette er en sterk historie som rører, men som ikke dykker ned i det dypeste mørket som kunne ha fått filmen til å slå enda hardere i mellomgulvet. 

Hjem til jul 

""Ben is Back"" handler, ikke uventet, om en tenåringsgutt som heter Ben (Lucas Hedges), som kommer hjem igjen. 
Han er en rusmisbruker som er innlagt på avrusing, men som uventet tropper opp hjemme hos familien på julaften. 

Julia Roberts spiller moren Holly, som er overlykkelig over å se sønnen igjen samtidig som hun blir stresset og nervøs over å ha ham i hus. 
Medisiner og ting av verdi må gjemmes, og hun sverger at hun ikke skal slippe ham av synet et eneste sekund, slik at han ikke vil få en eneste mulighet til å falle utpå igjen. 

Ben skal bare være hjemme i ett døgn, men ett døgn ute i det fri kan gi rom for tusen fristelser. 
Når Bens fortid plutselig innhenter ham og familien, blir det som skulle være en hyggelig julefeiring noe ganske annet. 

Holly må nok en gang forsøke å redde sin sønn, men denne gangen kan det se ut til at det er siste sjanse. 

Velskrevet manus 

Rollebesetningen i “Ben is Back” er satt sammen av dyktige skuespillere, som virkelig får vist seg fra sin beste side gjennom Peter Hedges velskrevne manus. 
På kløktig vis vever han fortid og nåtid sammen, uten behov for tilbakeblikk eller en todelt historielinje. 

Dialoger der det snakkes om fortiden, men ingenting overforklares for seeren. 
Små stikk fra én rollefigur til en annen og subtile ansiktsuttrykk som forteller mer enn tusen ord. 
Alt er med på å fortelle Bens forhistorie og hva det egentlig innebærer for familien at han er tilbake. 

Strålende skuespill 

Lucas Hedges har i en alder av 22 år gjort flere roller som viser at han har et stort register å spille på. 
Han gjør en god figur i både “Three Billboards Outside Ebbing, Missouri”, “Lady Bird” og “Manchester by the Sea”. 
Sistnevnte sikret ham også en Oscar-nominasjon for beste birolle. 

Med “Ben is Back” har han fått en rolle som sannsynligvis er skreddersydd for ham av faren (nei, navnelikheten er ikke tilfeldig), og han viser igjen at han kan spille både store og intime følelser på en nyansert måte. 

Men det er Julia Roberts som er den store stjernen i “Ben is Back”. 
Både når det gjelder hvem som antageligvis er best betalt her, og når det kommer til hvem som glitrer sterkest på lerretet. 

Hennes skildring av en mors fortvilelse, fra fornektelse, til sinne, til frustrasjon og desperasjon viker realistisk. 
Samspillet med Lucas Hedges er godt, Roberts er troverdig i hvordan Holly reagerer på små glimt fra Bens fortid, og hun overbeviser som en mor som er villig til å gjøre hva som helst for barnet sitt. 

Unngår det mørkeste mørket 

“Ben is Back” er tidvis en vond film, men Peter Hedges styrer unna de aller verste aspektene ved rusmisbruket til Ben. 
Det ligger ting i fortiden som det hintes om, men som Hedges lar være å utforske videre. 

Filmskaperens motvilje mot å dykke dypere ned i materien gjenspeiler Bens motvilje mot å avdekke detaljene i livet han har levd for moren, men her mister filmen noe som kunne ha gitt den en enda råere nerve. 
I filmens andre halvdel roter han litt med det ellers så gode manuset, og skriver handlingen bort fra det mer realistiske forholdet mellom mor og sønn, til en mer thrillerorientert affære der Ben ikke kan flykte fra fortiden lenger. 

Dermed faller det litt mot slutten, men ""Ben is Back"" er likevel en sterk historie som rørte meg. 
Rollefigurene i Peter Hedges film blir virkelige på lerretet. 
Virkelige mennesker du lurer på hvordan det går med når rulleteksten er ferdig og lysene skrudd på i kinosalen. 
",1
"Born2Drive
Råtøff i svingene, regissert på hjemmebane. 

Det er nok rå bilkjøring i ""Born2Drive"" til at dette er et underholdende kinovalg for alle som digger motorsport. 

Historien om det unge talentet Oliver Solberg, sønn av verdensmester Petter Solberg, viser oss en utrolig dedikert idrettsutøver som omtrent ble født med gasspedalen på foten, og som har et brennende begjær etter fart og førsteplasser. 
Og filmskaper Daniel Fahre (""Marcus & Martinus – Sammen om drømmen"") har et godt grep om både rallycrossdrømmen og den magekriblende kjøringen i denne filmen - billøpsscenene er både innovative og gnistrende kule å se på. 

Men som dokumentarfilm på det store lerretet, har ""Born2Drive"" noen svakheter. 
Den er tam og veldig tradisjonell i formspråket når den skal inn på miljøskildringene rundt familien Solberg. 
Her kommer ikke Fahre ut av TV-dokumentarens enkle, repeterende og forutsigbare fortellergrep. 
Og metoden filmskaperen bruker, med det som ser ut til å være en del kamuflert regi i situasjonene og et merkbart fravær av alt som ikke bygger opp under Oliver Solbergs sportshistorie, gir ""Born2Drive"" en litt kunstig smak. 
En smak som ikke dempes av litt direkte bensinstasjonsreklame på tampen av filmen. 

Disse svakhetene skyldes ikke hovedpersonen, eller hans imponerende historie. 
Det er både modig og raust av en ung idrettsutøver å slippe publikum så nært innpå, og Oliver Solberg er en sjarmerende fyr å følge. 
Her er det filmskaperens valg som gir rusk i maskineriet. 

Lever for motorsporten 

Farsarven står sentralt i ""Born2Drive"" hvor det ikke levnes noen tvil om hvor dominerende motorsport har vært i Oliver Solbergs liv. 
Med en far og en mor som begge er rallysjåfører, har gutten vokst opp rundt hestekrefter hele sitt liv. 
Og gjennom trivelige hjemmevideoklipp får vi se at han har elsket det. 

Trangen til å bli bedre enn sin far kommer fram i alt fra barnemunnens breiale drømmer til en tenåringssønns utålmodige masing om et kappløp mot opphavet. 
Og det er fascinerende å se hvordan familien Solberg sammen klarer å høste denne kombinasjonen av konkurranseinstinkt og lidenskap til en fokusert idrettskarriere. 

Oliver Solbergs dedikerte arbeid gir han en rekordtidlig inngang til rallycrossbanen som 15-åring, og han velger i samme alder bort både venner og hjemmets trygghet da han reiser til Frankrike for å gå motorsportskole i Le Mans. 
Her skulle jeg gjerne sett at regissør Daniel Fahre løftet blikket litt, og kanskje lot oss se og høre mer av hva slags liv Oliver velger bort når han satser så kraftig på idretten. 
Men dette er en film som har spisset og glattpolert sitt idrettskarrierefokus. 

""Born2Drive"" fortelles med et veldig tydelig filmspråk hvor oversiktsbilder av hjemgården gir publikum klar beskjed om at vi er hjemme og oversiktsbilder av rallycrossbanen forteller oss at nå er det billøp på gang. 
Lun livsvisdom fra far akkompagneres av klangfulle gitarer, røff bilkjøring tonesettes av generisk rockemusikk og trening klippes sammen etter enkleste Rocky-montasjeoppskrift. 
Det er mulig hensynet til et bredt publikum i alle aldre har styrt noen av disse valgene, men her er filmen langt fra original i hverken klipp, motiver eller musikk. 

En smak av kommers 

Selv om vi har unik tett tilgang til far og sønn Solberg, og det er flere lune og hjertelige scener de to imellom, så ligger det et lag av regissert distanse i denne dokumentaren. 
Kameraet og filmskaperens rolle som en usynlig flue på veggen brytes aldri. 
Men til tross for at scenene skal oppleves som naturlige og observerte, så er det flere ganger at det vi ser virker å være scener tilpasset og igangsatt etter filmskaperens ønsker. 

Det er spesielt merkelig å se hvordan kameraets tilstedeværelse i Olivers skolehverdag i Frankrike ikke gis til kjenne på noe vis. 
Her ligger kameraet tett på i både klasserom og i gymtimen, noe som må ha satt sitt preg på omgivelsene. 
Her blir jeg sittende og lure på hvordan det var for både Oliver og de ferske klassekameratene hans at en fotograf følger han rundt på skolen. 
Det at denne tydelige tilstedeværelsen ikke får noe plass i filmen, er med på å gjøre det vanskelige å komme ordentlig innpå vår hovedperson og hans skolehverdag. 
Og dette valget med å insistere på en observerende form som aldri tilkjennegir filmskaperens posisjon og rolle i situasjonene vi får se, styrker en opplevelse av at ""Born2Drive"" følger et nøye utvalgt narrativ fra regissør Daniel Fahre og hans kolleger. 

Filmen ender på en tone som jeg mener skurrer for en dokumentarfilm, med en sekvens som er sponset av en konkurranse fra bensinstasjonskjeden Circle K. Ren reklame er et sjeldent syn i dokumentarfilm på kino, et grep som går utenpå produktplasseringens sponsing, og som virkelig gjør skillet mellom kunst og kommers utfordrende. 

På generelt grunnlag er dette grep som svekker dokumentarfilmens troverdighet som journalistisk produkt. 
Circle K er også Oliver Solbergs sponsor, og derfor blir filmens reklameavslutning med på å forsterke inntrykket av at dette er en film som kommer fra en avsender som tar aktivt del i å bygge opp under merkevaren Oliver Solberg. 
",0
"The Kindness of Strangers
Hyller de gode kreftene rundt oss. 

Filmfestivalen i Berlin (NRK): 
Et knippe fremmedes skjebner knyttes sammen i den danske regissøren Lone Scherfigs søte, sympatiske og ufarlige flettverksfilm fra New York. 
Den er også en smule langtrukken, og baserer seg på litt for mange sammentreff og tilfeldigheter som kan være utfordrende å tro helt og fullt på. 

Likevel er det fullt mulig å la seg sjarmere av hvordan hovedpersonene tilbyr varme og medmenneskelighet til andre, og mottar det samme i gjengjeld. 

""The Kindness of Strangers"" har ingen spesielle utfordringer eller provokasjoner på lur, og kan derfor oppfattes som i overkant trygg, men av og til er det ålreit med en film som bare vil være snill og grei. 

Rømmer fra voldelig mann 

Filmen binder altså sammen flere skjebner, men den mest sentrale figuren er Clara (Zoe Kazan). 
Vi møter henne når hun tar med seg sine to sønner Anthony (Jack Fulton) og Jude (Finlay Wojtak-Hissong) og rømmer fra sin voldelige mann Richard (Espen Smed). 

De havner på Manhattan, der det raskt blir en utfordring å finne husly, mat og drikke, samtidig som Richard leter etter dem. 
Den nyansatte restauratøren Marc (Tahar Rahim) blir en viktig brikke i det som skjer videre. 

Det samme blir hans advokatkompis John Peter (Jay Baruchel), gruppeterapeuten Alice (Andrea Riceborough), hennes nye assistent Jeff (Caleb Landry Jones) og restauranteieren Timofey (Bill Nighy). 

Lone Scherfig forteller en historie om det gode i oss, og hvordan det skinner tilbake på oss selv når vi gjør noe for andre. 

Det er øyeblikk i filmen der dette poenget hamres inn med litt for mye sukker på toppen, og en viss mangel på rotfestet realisme. 
Det er ikke alltid man tror helt på hva figurene sier eller gjør, spesielt overfor vilt fremmede, men samtidig gjør det godt å se figurer som bare er gode, uten baktanker. 

Den største utfordringen for publikum er å akseptere at disse figurenes veier krysses så ofte som de gjør gjennom hele filmen. 
Det er ikke helt troverdig, men må godtas for at historien skal kunne fungere. 

Fine rolletolkninger 

Det er et fint ensemble vi møter i hovedrollene. 
Zoe Kazan (""The Big Sick"" og ""The Ballad of Buster Scruggs"") spiller Clara med styrke, sårbarhet og et åpent, ærlig ansikt. 

Tahar Rahim (""Profeten"", ""Fortiden"", ""The Looming Tower"") utstråler varm, tankefull godhet som Marc, mens også birollene tolkes fint av Andrea Riseborough, Caleb Landry Jones og Jay Baruchel, uten at de blir satt på de store prøvene. 

Imponerende er det også å se barneskuespillerne Jack Fulton og Finlay Wojtak-Hissong spille på linje med de voksne, helt uten Hollywood-broiler-tendenser. 
Fans av Bill Nighy vil sannsynligvis ha sans for hans figur her, som med sine morsomme, mumlende rykninger og formuleringer er til forveksling svært lik den aldrende rockestjernen han spiller i ""Love Actually"". 

Det er også hyggelig å se at Lone Scherfig har fått inn noen gode dansker i mindre roller, som David Dencik, Espen Smed og Nicolaj Kopernikus. 

""The Kindness of Strangers"" er en hyggelig liten film som kanskje kan fremstå som et flyktig blaff, men den slår et slag for de gode, hjelpsomme kreftene som er i sving rundt oss, og er således slett ikke bortkastet. 

Den har en historie som syr sammen sine tråder pent og pyntelig, med en viss emosjonell slagkraft, uten at det blir for kleint eller påtatt. 

Den har også flere flotte New York-scener, godt fanget inn av fotograf Sebastian Blenkov, mens Andrew Lockingtons fine filmmusikk i perioder kan bli en tanke for smektende. 
Cam McLauchlins klipping sørger for god flyt i fortellingen, selv om den siste halve timen kanskje blir litt for omstendelig, og kanskje kunne vært kortet inn med 10-15 minutter. 

""The Kindness of Strangers"" er ikke Lone Scherfigs beste film, den æren tilfaller nok ""An Education"" fra 2009, men ingen vil ta skade av å se den, og det er dessuten unødvendig å stille seg spesielt kritisk til en film som feirer gode gjerninger. 

(""The Kindness of Strangers"" åpner filmfestivalen i Berlin. 
Norgespremiere: 
26. april 
",1
"Climax
Intens opplevelse som ligner lite annet. 

Regissør Gaspar Noé tar oss med på en ekstremt dårlig trip i sin nye film. 
Argentineren (som bor og jobber i Frankrike) har sjokkert og provosert publikum tidligere, med filmer som ""Alene mot alt"", ""Irreversible"" og ""Love"". 

Han går kanskje ikke like hardt til verks denne gangen, men bombarderer oss like fullt med visuelle og lydmessige angrep som beskriver tung, ufrivillig rus med alvorlige konsekvenser. 

""Climax"" er en svimlende og utmattende reise inn i en natt full av frenetisk energi, krypende angst, lammende frykt og voldsom aggresjon. 
Gaspar Noé sørger for å røske skikkelig tak i publikum, spesielt om du ikke er forberedt på det som skal komme. 

Psykotisk mareritt 

Filmen skal være løst basert på virkelige hendelser i 1996 og tar oss med på en fest for et team unge dansere i en nedslitt skolebygning ute i skogen. 

Tidlig får vi se et fantastisk koreografert dansenummer, der ekspressive bevegelser fremføres med rå kraft og imponerende presisjon i et imponerende langt one-take, akkompagnert av et messende lydspor som setter publikum i en slags hypnotisk, transelignende tilstand. 

Man suges inn i den spill levende og energiske atmosfæren. 
På ett tidspunkt begynner imidlertid noe å skje. 
Flere av festdeltagerne får en rar følelse i kroppen. 
Mistanken vekkes om at noen har puttet LSD i bollen med sangria som nesten alle har drukket av. 
Sakte men sikkert eskalerer rusen til et bekmørkt, psykotisk mareritt. 
https://www.youtube.com/watch?v=_V5W0fspfug 

Uortodokse virkemidler 

Allerede fra starten blir det klart at ""Climax"" ikke er en ordinær film, for den starter med et sluttbilde, etterfulgt av rulleteksten. 
Deretter følger en serie en-til-en-intervjuer med det store persongalleriet, vist på en TV, omkranset av bøker på den ene siden, og VHS-filmer på den andre. 

Spesielt filmutvalget i denne scenen er trolig en indikasjon på hva Noé kanskje har latt seg inspirere av, blant annet ""Suspiria"", ""Schizophrenia"", ""Possession"" og ""Labyrinth Man"" (som var den franske tittelen på David Lynch-filmen ""Eraserhead""). 

Også ""Climax"" er en formsterk film som bruker uortodokse virkemidler for å skildre galskapen som kommer krypende. 
Det gir seg blant annet utslag i rekkefølgen hendelsene blir skildret i. 

Intens opplevelse 

Gaspar Noé viser skremmende effektivt hvordan denne LSD-rusen fjerner alle hemninger, samtidig som den skaper sterk angst, uro og usikkerhet. 
Den akselerer også noen milde problemstillinger som vi har fått servert i et rolig mellomparti, før rusen tar tak. 

Disse konfliktene er kanskje ikke så interessante i seg selv, og ensemblet er kanskje ikke like flinke skuespillere som dansere, med noen få unntak, som Sofia Boutella (""Star Trek: 
Beyond"", ""Hotel Artemis"", ""Atomic Blonde""). 

""Climax"" er likevel en intens opplevelse som ligner lite annet på kino. 
Dette er kanskje den beste advarselen mot narkotika siden Darren Aronofskys ""Requiem For a Dream"". 
Den er ganske ille - og det er en anbefaling 
",1
"By the Grace of God
Kaldt og presist drama om kirkelige overgrep. 

Filmfestivalen i Berlin (NRK): 
François Ozon (""8 kvinner"", ""Swimming Pool"", ""Ung og vakker"") har laget en høyaktuell film som stiller deler av den katolske kirken i et grelt lys. 
Det handler om en prests årelange mishandling av unge gutter, og kirkens pinlige forsøk på å dekke over ugjerningene. 

Det oppsiktsvekkende er at filmen ikke bare er basert på virkelige hendelser, men at denne saken i høyeste grad er pågående, med en domsavsigelse om få uker. 
Ozon skildrer dette i en nesten dokumentarisk form, omtrent strippet for emosjonelle virkemidler. 
Tom McCarthys Oscar-vinner ""Spotlight"" (2015) må ha vært en stor inspirasjonskilde her. 

Ozon satser kanskje på at innholdet er sterkt nok i seg selv, og ofte viser det seg å stemme. 
Imidlertid føles filmen i blant som en litt for lang oppramsing av en lang rekke faktaopplysninger som blir litt repeterende. 
""By the Grace of God"" har også en utfordring ved at den skifter fokus flere ganger underveis, slik at man mister kontakten med rollefigurer man har bygget opp en relasjon til. 

François Ozon har laget et kaldt og presist drama som etterstreber realisme, og man blir både provosert og engasjert av det filmen har å fortelle. 

Starter aksjonistgruppe 

40 år gamle Alexandre (Melvil Poupaud) oppdager at presten som mishandlet ham seksuelt da han var barn, fremdeles jobber med barn. 
Han tar derfor kontakt med sjefen hans, den på overflaten milde, fromme og forståelsesfulle kardinalen Barbarin (François Marthouret). 

Dette setter i gang en kjede av hendelser som avslører at fader Preynat (Bernard Verley) mishandlet mange gutter over flere år, og at kirken kanskje visste om det. 

På en annen kant starter François (Denis Ménochet) og Gilles (Éric Caravaca) en aksjonistgruppe som jobber for å avdekke sannheten, avsløre kirkens løgner og få presten tiltalt. 
Ikke alle ofre eller deres familier er like begeistret for å rive opp gamle sår. 

Det er også forstemmende å se eksempler på ofrenes manglende støtte i nær familie, der rekkevidden av deres opplevelser åpenbart ikke har gått inn. 

Det gjør vondt å se foreldre som synes man skal la det ubehagelige ligge, fordi det skjedde for lenge siden. 
Ozons film viser at meningene rundt slike saker er mange, og at full støtte ikke nødvendigvis er selvsagt. 

Fokuset flyttes flere ganger 

Alexandre er lenge filmens hovedfokus. 
Derfor er det overraskende når fokuset plutselig flyttes til Pierre, mens Alexandre skyves i bakgrunnen. 
Og så skjer det enda en gang, når Gilles (Swann Arnaud) plutselig dukker opp som enda en hovedperson. 

Resultatet er at man mister kontakten med figurer man har bygget opp relasjoner til, og må starte på nytt. 
På en måte gir det filmen også en frisk start og ny energi, men de første figurene mister litt av den historiebuen man hadde forventet. 

Persongalleriet spilles stramt og sobert, uten teatralsk fargelegging av deres personligheter, muligens fordi figurene er basert på høyst virkelige personer og hendelser i svært nær fortid. 

Man blir sint og skuffet på figurenes vegne i ""By the Grace of God"". 
Og det er nesten pinlig å se hvordan kirkelig øvrighet, slik de skildres i filmen, forsøker å sno seg unna i Guds navn, samtidig som de later som de er veldig forståelsesfulle og handlekraftige. 

Her kunne François Ozon, om han ville det, virkelig skrudd opp temperaturen flere hakk. 
Det er litt ulikt ham å la være, for historien inneholder sprengstoff som kunne gitt enda større dramatisk uttelling. 

""By the Grace of God"" er likevel et engasjerende innblikk i den lange, harde kampen noen franskmenn har kjempet, og fremdeles kjemper, for oppreisning og rettferdighet. 

(""By the Grace of God"" vises på filmfestivalen i Berlin. 
Det er ennå ikke klart om den kommer på kino i Norge. 
",1
"Ut og stjæle hester
Modent og poetisk om såre tap og dype savn. 

Filmfestivalen i Berlin (NRK): 
Hans Petter Moland tar seg utstudert god tid i ""Ut og stjæle hester"". 
Han regisserer sitt eget manus, basert på Per Petterssons roman, og lar historien henge, mens figurene får all verdens tid til å puste. 

Dette er en langsom film som dveler ved uttrykk og sinnsstemninger, utspilt mot majestetisk natur. 
Skjebnene som sakte, men sikkert glimter frem, er store, dype og opprivende. 
Svært mye av filmens mening ligger i det usagte og ugjorte. 

Tematikken forklares nesten ordrett med et sitat fra åpningen av Charles Dickens-romanen ""David Copperfield"", om mennesker som frykter å ikke få spille hovedrollen i sine egne liv. 
Hans Petter Moland har laget en moden og poetisk film om såre tap, dype savn og hvordan foreldre setter spor i sine barn. 

Trigger gamle minner 

Filmen starter i 1999 og introduserer oss for Trond Sander (Stellan Skarsgård). 
Etter over 40 år i Sverige flytter han tilbake til Norge, til ei lita bygd like ved grensa. 

Der kommer han i kontakt med naboen Lars (Bjørn Floberg), et møte som trigger gamle minner. 

I flere tilbakeblikk får vi se hvordan den unge Trond (Jon Ranes) og faren (Tobias Santelmann) tilbringer sommeren 1948 i samme område, der de har mye å gjøre med nabofamilien (spilt av blant andre Pål Sverre Hagen og Danica Curkic). 

Det blir en tid som bærer bud om store forandringer. 

Tobias Santelmann spiller strålende, og man ser lett gjennom figurens standhaftighet hvordan han er i stand til å gjøre det han er i ferd med på gjøre, tilsynelatende uten betenkninger. 

Trond er full av respekt og kjærlighet for faren, men følelsene blir snart sterkt motstridende på grunn av farens valg. 
Jon Ranes formidler den unge Tronds brutale oppvåkning med godt, nyansert og ektefølt spill. 

En dyp smerte går som en rød tråd gjennom historien, som man aner har formet den voksne Trond. 
Sedvanlig solide Stellan Skarsgård har sin fineste scene sent i filmen, når han innser at han kanskje ligner sin far mer enn han tror. 

Lar scener flyte 

""Ut og stjæle hester"" er nydelig fotografert av Rasmus Videbæk, der mennesker, skog, vann og dyreliv er festet til film med vide linser, et eventyrlig fargespill, store kontraster og imponerende detaljrikdom, fabelaktig understøttet av Gisle Tveitos lyddesign, som plasserer publikum midt i de dype skogene. 

(Filmen er riktignok innspilt i Latvia, Slovakia og Sverige, men natur er natur, og det ser ut som Norge.) 

Bildene er skarpt redigert av Jens Christian Fodstad og Nicolaj Monberg, som lar scener flyte rolig og behersket. 
Se bare på en scene der Bjørn Flobergs figur spiser middag hos Trond, skal til å si noe, men ombestemmer seg og begynner å spise igjen. 

Det er en liten scene som både Floberg, Moland og klipperne lar vare mye lenger enn kanskje er nødvendig, men slike pauser skaper også rom for små spenninger. 
Flyten brytes av flere lynraske frampek og tilbakeblikk, et formgrep som blant annet serien ""Big Little Lies"" har benyttet seg av med suksess i nær fortid. 

""Ut og stjæle hester"" er ikke en film for et publikum med kort oppmerksomhetstid. 
De kan komme til å kjede seg, for dette er to ekstra lange timer. 
Her gjelder det å la historien fortelles i sitt eget meditative tempo. 

Ordtaket ""stille vann har dypest grunn"" gjelder i høyeste grad, for når omfanget av historien gradvis kommer til syne, gjør det inntrykk så det holder. 

Man forstår til slutt at Tronds far forsøker å lære gutten noen livsgrep for å forberede ham på det som skal komme. 
Filmen viser effektivt at strategien om å legge lokk på det, er til liten nytte. 

(Vises i hovedkonkurransen under filmfestivalen i Berlin. 
Norgespremiere: 
8. mars 
",1
"Mid90s
Rått, morsomt og ærlig om skating og oppvekst. 

Filmfestivalen i Berlin (NRK): 
Vi vet at Jonah Hill ikke er noen hvem som helst. 
Dette er den suksessfulle komikeren som også er to ganger Oscar-nominert for mer dramatiske roller. 
Men at han skulle debutere som regissør med en formsterk og stilsikker film som ""Mid90s"", hadde jeg kanskje ikke trodd. 

Han har også skrevet manuset, og dette er en nydelig, rå, ærlig og til tider brutal oppvekstskildring om en gruppe ungdommers søk etter fellesskap og identitet i Los Angeles midt på 1990-tallet. 
Filmen kan være vilt morsom i det ene øyeblikket, og dypt sår i det neste, uten å føles kunstig eller anstrengt. 

""Mid90s"" treffer tidskoloritten perfekt med håret, klærne, moten, Nintendo, skatingen og de andre tidsbildene vi forbinder med epoken, uten at det blir for fremtredende og forstyrrende. 
Dette er en oppsiktsvekkende god film fra en førstegangsregissør som viser at han har et like stort talent bak kamera som foran. 

Adopteres av skategjeng 

13 år gamle Stevie (Sunny Suljic) ser opp til skaterne Ray (Na-Kel Smith), ""Fuckshit"" (Olan Prenatt) og ""Fourth Grade"" (Ryder McLaughlin), og blir gradvis adoptert inn i gjengen. 

Inngangsbilletten hans er Ruben (Gio Galicia), den yngste i kameratflokken, som med sin lave ansiennitet har en slags tjenerfunksjon for resten. 
Nå er det Stevies tur til å ta rollen, men når han nesten blir mer populær blant de andre enn Ruben, og til og med får kallenavnet ""Sunburn"", skaper det spenninger mellom dem. 

Hjemme bankes han jevnlig opp av storebroren Ian (Lucas Hedges), mens moren (Katherine Waterston) ofte er fraværende. 
Etter hvert som Stevie blir stadig mer involvert i skating, festing, røyking, alkohol og jenter, står han opp mot broren og river seg gradvis løs fra moren. 

Alt er flott filmet av Christopher Blauvelt i 4x3-format på 16 mm, og minner om noe man kunne ha sett på VHS på 90-tallet, bare litt skarpere og med bedre farger. 

Dette er imidlertid ikke en nostalgilek. 
Det blir tidlig klart at Stevie ikke har det spesielt godt, og eksperimenterer med selvskading for å takle vanskelige oppvekstvilkår i et fattig hjem. 
Han er ubevisst på leting etter en stamme der han kan finne vennskap, samhold og trygghet, og finner det de eldre tenåringene som henger utenfor den lokale skateboardbutikken, der en av dem jobber. 

Det er morsomt og nesten rørende å se Stevies forsiktige forsøk på å tilnærme seg gjengen, som en ""hangaround"" som blir hoppende glad når han får lov til å hente vann til dem. 
De fine, fargerike og særegne figurene spilles ekte og naturlig av de unge skuespillerne, og det er som om vi ser en dokumentar der personene har helt glemt at det er et kamera tilstede. 

Godt blikk for små øyeblikk 

""Miod90s"" er full av små, nydelige scener, som når Stevie endelig setter sitt første triks, når broren gjør sin første hyggelige gest overfor broren og når Ray forbereder Stevies første skateboard. 

Jonah Hill viser et godt blikk for de små øyeblikkene som forteller mye om figurene, og som forklarer hvorfor skatingen og samholdet er viktige for dem i akkurat denne perioden. 

Jeg sto aldri på skateboard i tenåra, og var dessuten tenåring på det noe mindre kule 1980-tallet. 
Men enhver som har vært tenåring i hvilket som helst tiår kan kjenne seg igjen i de famlende forsøkene på å finne seg selv og navigere seg gjennom sine formative år. 
Skal man tro filmen, kunne Los Angeles være et tøft sted for en 13-åring. 

Sunny Suljic (""The Killing of a Sacred Deer"", ""He Won't Get Far On Foot"") er fenomenal som Stevie, og fremstår med en søt, gutteaktig naivitet, kombinert med gryende sinne, aggressivitet og pubertal oppvåkning. 
Historien hans har kanskje ingen spesiell plass å lande, og en annen liten svakhet, er at forholdet mellom Stevie og broren Ian gjerne kunne vært utforsket i større grad. 

Dynamikken mellom brødre med stor aldersforskjell kunne vært en film i seg selv. 
Lucas Hedges er veldig god som den forknytte og innesluttede Ian, som jobber hardt for å oppholde den kule 90-tallsfasaden, men mangler noe som det er sårt for ham å se at lillebroren er i ferd med å oppnå. 
Her foregår det noe interessant som blir hengende. 

""Mid90s"" er likevel en imponerende god film fra Jonah Hill, som selv har utpekt ""Kids"" av Larry Clark og ""This Is England"" av Shane Meadows som store inspirasjonskilder. 
Hans egen film kan også til en viss grad sammenlignes med Andrea Arnolds ""American Honey"", både teknisk og tematisk. 
Hill skildrer morsomt, rørende og innsiktsfullt noen tidløse ungdomsritualer i et tiår som på avstand virker mye viktigere og kulere enn da det faktisk foregikk. 

(Filmen vises i sideprogrammet Panorama under filmfestivalen i Berlin. 
Norgespremiere: 
26. april 
",1
"Legofilmen 2
Bygger etter enkel Hollywood-oppskrift denne gangen. 

Den første ""Lego-filmen"" fra 2014 spilte på det velkjente både i klosser og heltehistorie, men filmen hadde en lekenhet, et slagord og en originalitet som gjorde at det sprudlet i alt fra sanger til superskurk. 

Fem år etter er håndverket fremdeles tipp topp i oppfølgeren ""Legofilmen 2"", men denne gangen skorter det på både eventyrfølelse og popkulturell referansemagi i manuset. 

Er du (og familien) svak for en fargespraglende sjarmeksplosjon av lett nostalgi og heseblesende merkevareoppramsing, er dette absolutt et trygt og underholdende kinovalg. 
Men selv om alle er ganske utrolige også i denne filmen, kommer en ikke unna en solid smak av samlebånd når det gjelder både sangnummer, handling og tematikk. 

Trøbbel på lekerommet 

En relaterbar og enkel leketøyskonflikt mellom storebror og lillesøster er bakteppet for Emmets (Scott Maurstad) og Villstils (Lene Meieran) utfordringer denne gangen. 

En mystisk romgeneral angriper legoverden, og kidnapper Villstil, Batman og gjengen. 
Det viser seg at den mektige, og giftesyke, dronning Harruset Håpefull står bak kidnappingen. 
Emmet må ut i verdensrommet, forbi det skumle trappesystemet og opp blant ukjente planeter, for å redde sine venner og forhindre at verden går under i mammapokalypsen. 

Det er en reise som også byr på personlige utfordringer for Emmet. 
For å gi filmen den sedvanlige tematiske vrien om identitet og fordelene med å alltid være seg selv, prøver vår helt å endre seg. 
For å redde verden trengs nemlig et herdet hjerte, og derfor legger han igjen sitt superpositive og helt utrolige seg hjemme. 
Og så kan vi jo bare tenke oss hva han lærer på slutten av filmen. 

Det er et ganske middels manus vi skal igjennom denne gangen. 
Det er utført med nok fart og action til at det aldri blir direkte kjedelig. 
Men til tross for mengder av kjøpesenterpop, kjappe ""onelinere"" og søte kattepuser, så blir dette en relativt lettglemt familiefilm. 

De norske stemmene, instruert og oversatt av veteran Harald Mæle, er bunnsolid utført. 
Scott Maurstad, Lena Meieran, Katrine Blomstrand og Mads Henning Jørgensen sørger alle for at det svinger av både personlighet og vitser. 
Men jeg vil tro at originalversjonen, med Chris Pratt, Elizabeth Banks, Tiffany Haddish, Will Arnett og ikke minst Nick Offerman er å foretrekke for voksne animasjonsfilmfans. 

Billige referansetriks 

Popkulturelle referanser har blitt et fast innslag i veldig mange amerikanske underholdningsfilmer de siste årene. 
Det er av og til kjempegøy og smart, men oftere og oftere er det et ordinært virkemiddel som er i ferd med å flate ut deler av Hollywood til en selvrefererende fyllfest av kulturkanibalisme og latskap. 
""Legofilmen 2"" bidrar til sistnevnte. 

Hommager, pastisjer og referanser til andre verk kan på sitt mest virkningsfulle fungere som et postmodernistisk virkemiddel som gir ekstra dybde til det som skjer på filmoverflaten. 
På sitt beste får vi for eksempel måten David Lynch bruker ""The Wizard of Oz"" til å leke med de amerikanske filmmytene i sin film ""Wild at Heart"". 

Jeg mener ikke at alle popkulturelle nikk må være av et så kunstferdig kaliber, men det bør være en mening, en kommentar eller noe originalt med referansene. 
""Deadpool"" har vist hvor sprudlende kreativt en kan gjøre narr av superhelter på mer kreativt vis enn å bare ramse opp navn og kommentere opplagte poenger. 
Og ""Rive-Rolf krasjer internett"" viste nylig hvordan en kan bake inn ulike bilspillreferanser for å bygge rammer en Disney-prinsesse kan få utvikle seg i. 

""Legofilmen 2"" er ikke på samme nivå i sin referansebruk. 
Filmen oppleves som en velprodusert oppramsingskavlakade som strekker seg etter anerkjennende nikk fra et foreldrepublikum som husker ting fra ""Tilbake til framtiden"" og ""Matrix"", og for barn som elsker at alle fjesene fra lekesamlinga dukker opp i samme film. 
Det ødelegger ikke filmen som grei familieunderholdning, men det smaker mer av billige triks enn av fortellermessig finesse. 

Denne anmeldelsen er baser på 2D-versjonen med norske stemmer. 
Den vises også på kino med originale stemmer og i 3D. 
",1
"Amundsen
Ingen feiring av mannen bak fasaden. 

Filmen om Norges største polfarer er ingen direkte feiring av mannen bak den historiske fasaden. 
""Amundsen"" forsøker å gi et nyansert portrett av en person som kanskje nådde store mål, men som hadde mindre fremgang som menneske. 

Regissør Espen Sandberg har laget en film som er aller best når den gjenskaper noen av Amundsens mest kjente øyeblikk, både når det gjelder suksesser og fiaskoer. 
Det savnes imidlertid en høyere temperatur i skildringen av viktige relasjoner. 
Forholdene til både broren Leon og elskerinnene Kiss og Bess blir formidlet for kaldt og stivt til å engasjere. 

""Amundsen"" er fantastisk flott filmet, med et gjennomarbeidet visuelt uttrykk, et imponerende effektarbeid og en tidskoloritt som fremstår troverdig. 
Den er god til å vise hva polfareren gjorde, men ikke fullt så god til å fortelle hvorfor han gjorde det. 

Brødrene Amundsen driver fra hverandre 

Filmen starter med en tekstplakat om at den er BASERT på virkelige personer og hendelser. 
Manusforfatter Ravn Lanesskog har nok forandret på noen historiske faktum, og vært nødt til å komprimere andre begivenheter kraftig, men har funnet en grei måte å fortelle historien på som fungerer filmatisk. 

Roald Amundsen (Pål Sverre Hagen) er savnet etter en flyekspedisjon. 
Leon Amundsen (Christian Rubeck) drar til brorens hjem, og møter Roalds amerikanske elskerinne Bess Magids (Katherine Waterston). 
Det viser seg at Roald aldri har nevnt Leon for henne, og hun lurer på hvorfor. 

Det gir Leon (og filmen) anledning til å fortelle bakgrunnen for hvordan brødrene ble interessert i polare ekspedisjoner, hvordan de ble planlagt og gjennomført, og hva som til slutt drev dem fra hverandre. 

Underveis til Sydpolen får han kjeft av Hjalmar Johansen (Fridtjov Såheim) for å utsette mannskapet for fare i forsøket på å slå den britiske ekspedisjonen, ledet av Robert Falcon Scott. 
Amundsen umiddelbare respons kan virke følelsesløs, men han gir en forklaring som under de rådende forhold faktisk virker like sann som den er iskald. 

På en annen ekspedisjon tar han til seg to barn fra eskimostammen tsjuktsjerne. 
De blir med ham hjem til Norge, og det kan virke som om Amundsen har noen vage tanker om et slags familieliv med dem og hans gifte elskerinne Kiss (Ida Ursin-Holm). 
Hvordan det ender, ifølge filmen, viser med all tydelighet det store spriket mellom hovedpersonens dømmekraft ute på tokt og på hjemmebane. 

Dannet konflikt 

Filmens store konflikt er forholdet mellom brødrene Amundsen, der Roald er eventyreren som legger ut på de farlige ferdene, mens Leon er tilretteleggeren som styrer finansene der hjemme. 
Christian Rubeck har flere fine scener, der Leons kjærlighet og respekt for Roald glipper ut gjennom den formelle fasaden. 

Scenen der det skjærer seg mellom dem, er brå og kort, uten at konfliktnivået har fått bygge seg opp i særlig grad. 
Et senere forsøk på forsoning får en like begrenset utgang. 
Det er kanskje å være tro mot figurene å være så dannet, men denne konflikten får dermed en mindre emosjonell slagkraft enn ønsket. 

I stedet er det Katherine Waterston (""Alien: Covenant"", ""Fabeldyr og hvor de er å finne"", ""Fabeldyr: 
Grindelwalds forbrytelser"") som lodder dypest grunn, når Bess snakker kjærlig om den, på det tidspunktet, forsvunnede Roald. 
Hva de så i hverandre da de møttes i Alaska, og hva som fikk Bess til å reise etter ham til Norge, får vi imidlertid aldri noe tilfredsstillende svar på, og det virker litt merkelig at Hagen og Waterston ikke har flere scener sammen enn de har. 

Det er selvsagt naturlig å sammenligne ""Amundsen"" med ""Kon-tiki"", der både Espen Sandberg og Pål Sverre Hagen var sentrale aktører. 
Den var best på skildringen av nordmenn på eventyr, ikke nødvendigvis hvorfor de dro ut. 
Det gjelder også for ""Amundsen"", som er klart sterkest når handlingen foregår utenfor Norges grenser. 

Den har noen fantastiske scener fra ferden mot Sydpolen, drivet gjennom Nordøstpassasjen, ferden med luftskip over Nordpolen og et dramatisk flykrasj på et isflak. 
Her viser Espen Sandberg og det dyktige filmteamet virkelig hva de er gode for, både på lyd- og bildefronten. 

Det er klasse over Pål Ulvik Rokseths storslåtte foto og Baard H. Ingebretsen og Tormod Ringnes' dynamiske og omsluttende lyddesign. 
Det samme gjelder Perry Eriksen og Martins Stoltzs presise klipping og Karl Júlíussons detaljerte produksjonsdesign (og så får den øvrige staben ha meg unnskyldt for at det ikke er plass til å ramse opp alle). 

Det store budsjettet som produsentene Espen Horn, Kristian Strand Sinkerud og John M. Jacobsen har hatt til rådighet, tyter selvsikkert ut av hver eneste filmrute. 
""Amundsen"" har derfor blitt et visuelt spennende dokument over hans bedrifter, selv om man også kunne ønske at filmen viste en større vilje til å undersøke hvorfor hovedpersonen så gjerne ville utføre dem. 
",1
"Kamel
En fin og barnevennlig fortelling om kameler i nord. 

Dokumentaren “Kamel” er en søt historie om vennskap, kulturkrasj og kjærlighet for kjæledyra. 

Du har kanskje hørt historien? 
Gutten som ba om hest, men som fikk kamel. 
I dokumentaren får vi bli med Torarin og familien hans på reisen fra da to mongolske kameler ankommer Sørøya i Finnmark, mot drømmen om å starte kamelsafari på øya. 

Det er en enkel, men fin fortelling, som regissør Karl Emil Rikardsen rammer inn med fine naturbilder, stemningsfull musikk og Torarins fortellerstemme. 

“Kamel” er et lunt portrett av en families kjærlighet for natur og dyr, men jeg kunne ønske meg et dypere innblikk i konfliktene som oppstår når to vidt forskjellige kulturer møtes over en kamel. 
At Torarin er hovedpersonen i fortellingen føles også noe konstruert, siden det er tydelig at kameleventyret er hele familiens prosjekt. 

Fra Finnmark til Mongolia 

Innledningsvis hører vi Torarin fortelle at han og søsteren Svalin ønsket seg hester de kunne ri på, mens faren deres Øystein, mente det var best med kameler. 

Baktriakamelen tåler kulde godt og kan gå ute hele året, så de trenger ikke å bygge noen stall eller lignende for å ha dem. 
Dermed ankommer to skjeggete kameler Sørøya med båt, og eventyret kan begynne. 

Men for å kunne ri på kamelene må de trenes, og det viser seg å være lettere sagt enn gjort. 
Familien bestemmer seg for å reise til Mongolia for å se hvordan kameloppdrett foregår der, og for å finne en trener som kan komme til Norge for å hjelpe dem med å trene kamelene Bor og Besla. 

I Gobi-ørkenen i Mongolia møter Torarin og familien kameloppdretteren Adiya, som visstnok er en av de aller beste kameltrenerne i landet. 
Problemet er bare at kamelene behandles ganske annerledes som bruksdyr i Mongolia, enn som kjæledyr i Norge. 

Hensynsløse treningsmetoder, kastrering uten bedøvelse – det er ganske brutalt ikke bare for ni år gamle Torarin, men også for de voksne. 

Tilpasset barn 

Et gjennomgående problem med “Kamel” er at Torarin brukes som hovedperson for fortellingen når han egentlig ikke er det. 

Det var ikke bare han, men også søsteren som ønsket seg hest i utgangspunktet. 
I tillegg så vil far Øystein ha kameler for å starte opp kamelsafari som turistattraksjon på Sørøya, så selv om Torarin får førersetet i dokumentaren er det ganske tydelig at motivasjonen bak å bringe kamelene til øya kommer fra andre enn ham. 

Fortellerstemmen til Torarin brukes mye i dokumentarens første halvdel, og han forklarer det som skjer på en måte som vil gjøre historien lett tilgjengelig for barn. 
“Kamel” er ment å være en dokumentar for hele familien, som ikke må være for vanskelig å fordøye for de minste, og det har filmskaperne fått til. 

Grepet brukes imidlertid litt for mye i filmens første halvdel, og det oppleves etter hvert som en begrensning at reell dialog mellom menneskene på lerretet er så sparsommelig. 
I filmens andre halvdel får vi være litt mer flue på veggen og kommer tettere på Torarin og familien, og ikke minst kameltreneren Adiya som er dokumentarens mest interessante person. 

Kulturkræsj 

Det fineste med “Kamel” er å se hvordan et vennskap vokser frem mellom Torarin og Adiya, til tross for språklige barrierer og kulturelle utfordringer. 

Dokumentaren er på sitt aller beste når vi får et innblikk i hvor vanskelig Adiya synes det er å trene Bor og Besla under de restriksjonene far Øystein og familien har pålagt ham. 

Adiya kan ikke bruke alle treningsmetodene som han er vant med, og han er vant til å kunne være mer hardhendt med dyra enn det som anses som greit her i Norge. 
Samtidig har også han en stor respekt for dyra og det som ser ut som et dypt ønske om å få til det som forventes av ham. 

Jeg hadde likt å ha sett at regissør Karl Emil Rikardsen brukte mer tid her, og latt oss få se mer av konflikten som oppstår om treningsmetoder og gitt oss et dypere innblikk i hvordan dette påvirker Adiya som person. 

Det er her fokuset på å nå ut til barn kontra voksne hemmer “Kamel” som dokumentarfilm, men som en fortelling om kjærlighet for dyr og vennskap på tvers av kulturer er dette fortsatt en fin historie. 

Flott natur 

Dokumentaren er glimtvis spektakulær i sine naturskildringer. 
Som for eksempel dronekjøringen over Gobi-ørkenen når Torarin er med på å gjete kameler på motorsykkel over slettene. 
Og den flotte naturen på Sørøya er jo rene reklameplakaten. 

Akkompagnert av mongolsk strupesang på lydsporet i tillegg blir “Kamel” tidvis en ganske så flott opplevelse, men som ren dokumentar er den litt i enkleste laget og kunne med fordel ha gravd dypere i materien – for det er spennende materiale. 

”Kamel” er finansiert med støtte fra blant andre NRK. 
",1
"Henrik Uber alles S01
Vokser seg bedre og bedre. 

Fra Jerry Seinfeld, via Thomas Giertsen og Thomas Hayes, til Pamela Adlon og Aziz Ansari. 
Den smått selvbiografiske komiserien er etter hvert blitt en ganske folkerik og variert sjanger. 
Det er også en serieform som de senere årene har begynt å utfordre det tradisjonelle halvtimesformatet med flere finstemte godbiter som har utvidet tematikk og klangbunn ved å trekke på dramaseriens sårhet og alvor. 

Vi får fremdeles endimensjonale bransjeserier som fyller på med navlebeskuende kjendisgjesteroller og den opplagte og kleine situasjonskomikken, men vi har også fått personlige serier som tør å utforske tema som ensomhet, relasjoner og identitet med både stor menneskelighet og innsikt. 

Henrik Thodesen sneier innom litt av alt i sin nye serie ""Henrik Uber alles"", hvor han har både ide, manus og hovedrolle. 
På sitt mest ordinære er dette en serie som på tamt vis sender en kjent og sympatisk norsk komiker gjennom forutsigbare situasjoner med jobbavslag og fasadekomplikasjoner. 
Men utover i serien blir situasjonskomikken mer raffinert og tidvis deilig merkelig. 
Her titter det fram en hovedrollefigur som vil mer enn å bare fleipe rundt med kjendisvenner i plaskebassenget. 
Han vil bort fra noe. 
For å klare det må han endre seg - og på den reisen klarer serien å treffe mer enn bare lattermuskler. 

Komiker søker penger og inspirasjon 

Det er en falmet komistjerne vi møter i ""Henrik Uber alles"". 
Den fiktive Henrik Thodesen får sparken fra sin TV-kontrakt, han er erstattet av Stian Blipp på Latters humorgalla og han sliter med skrivesperre. 
Selv om han er lite lysten på å endre livsstil, og er engstelig for at fasaden som vellykket komiker skal sprekke, så dikterer både billån og sunn fornuft at han bør skaffe seg en stabil inntekt for å holde hodet over vannet. 

Løsningen blir å begynne som Uber-sjåfør, en jobb som i en perfekt verden både vil gi inspirasjon til skrivingen og penger på bok. 
Problemet er bare at Henrik helst ikke vil at komikervennene skal vite at han ikke lenger lever fett på egne vitser. 
Og så er det jo en komplikasjon at svart taxiarbeid både er uglesett og på kant med loven. 

Jeg har stor sans for bilturen som arena - det er plass til hvem som helst i en taxi. 
Jim Jarmusch høstet mye deilig galskap og livsvisdom fra samtalene mellom sjåfør og passasjer i sin drosjefilm ""Night on Earth"" (1991). 
Henrik Thodesen og manuskollega Steinar Borge (som også har regi) søker også begge deler i sine drosjeturer. 
De prøver å skape rollefigurer, dialog og endestasjoner som fungerer som drivstoff til både Henriks utvikling og seriens mer underfundige komikk. 

Noen av turene blir i overkant tilgjort kleine, og det blir noe retningsløst og platt i enkelte scener. 
Men turer til Nav, Sognsvann og Maridalen er alle eksempler på at ""Henrik Uber alles"" har noe på hjertet, og eksempler på serien er på sitt beste når Henrik kjører ut av bransjebobla og treffer velskrevne figurer som ikke er forslitte karikaturer eller komikere som parodierer seg selv. 

Det betyr ikke at komikerne som spiller seg selv ikke gleder. 
Jonas Kinge Bergland og Odd-Magnus Williamson spiller venner som fungerer godt på hver sin kant av Henriks motivasjonsfaktor. 
Sigrid Bonde Tusvik dukker også opp som velmenende, men dømmende venninne. 
Og trekløveret Jonis Josef, Lars Berrum og Henrik Farley representerer den kredible nye vinen av komikere som holder det ekte og langt unna firmaoppdragene. 

Her har serien et internt drag som gjør at en skal ha både interesse og litt kjennskap til Oslos komikermiljø for å få fullt utbytte av disse sekvensene. 
Det er en luksus å kunne ha med kule og karismatiske komikere i gjesteroller. 
Noen ganger blir det riktig så festlig, men det er også i et par av disse sekvensene at serien er på sitt slappeste. 

Henrik Thodesen og Annika Witt spiller godt sammen 

Det er Henriks forsøk på å komme seg ut fra skyggen av sin egen tidligere suksess som er den sterkeste tråden i ""Henrik Uber alles"". 
Oslos elitedivisjon for komikere males her som en verden som kun har tid til suksessene, og konfliktskye Henrik fungerer dårlig i denne kalde, kyniske og fasadeorienterte sfæren. 

I den vanlige verden venter derimot anstendighet, toleranse, ro til å være seg selv og kanskje også den store kjærligheten. 
Det er kontrasten til disse verdiene som gjør serien til mer enn bare nok en ""komiker og komikervenner tuller med seg selv""-variant. 
Det er også i overgangen mellom disse to Oslo-verdenene at skuespilleren Henrik Thodesen får gitt noen nyanser og litt dybde til sin hovedperson. 

En del av dialogen blir veldig tydelig konstruert opp mot spesifikke vitsepoeng, og det gjør at det lugger en del i den narrative flyten. 
Men dette er et manus som bygger opp under Henrik Thodesens styrker. 
Han har replikksnerten, timingen og stilen som gjør at komedien kommer lett, og han klarer å balansere disse egenskapene opp mot en oppriktighet i de scenene han vil vise oss rollefigurens mer ekte og såre sider. 

Her får Thodesen god hjelp av Annika Witt som spiller Iben, en tilfeldig passasjer som fascinerer Uber-sjåføren inn i en gryende forelskelse. 
Hun har litt av den samme lunheten og tilstedeværelsen som Tuva Novotny hadde i sin rolle som Eva Holstad i ""Dag"". 
En sånn rollefigur som henger i publikums bevissthet selv når hun ikke er på skjermen. 
Og det er en umiddelbart fengende intimitet i kjemien mellom Thodesen og Witt som jeg gleder meg til å følge videre. 

Etter fire av åtte episoder er det flere av seriens tråder og grep som er litt vanskelig å bedømme. 
Luksusfellens Hallgeir Kvadsheims funksjon som indre samvittighet starter litt haltende og corny, men rollen får etter hvert flere lag å spille på, og i slutten av episode tre veves dette drømmelaget elegant sammen med en av seriens mer finurlige biroller. 
Slike grep er med på å gjøre ""Henrik Uber alles"" til en serie som vokser på meg. 
En serie som blir mer og mer interessant etter hvert som den går utenpå forventningene om en rendyrket komikerserie som bare skal hente drøy situasjonskomikk fra passasjersetet. 

Det er nok oppfinnsomhet og egenart her til at ""Henrik Uber alles"" er et litt annerledes tilskudd til den norske komiseriefaunaen. 
Verdt å sjekke ut for deg som elsker ""Torsdag kveld fra Nydalen"". 
Og, hvis serien fortsetter å vokse seg bedre som dramedie, muligens også verdt å sjekke ut for deg som storkoste deg med ""Master of None"". 

Henrik Uber alles har premiere på TV 3 og Viaplay torsdag 24. januar. 
",1
"Nightflyers S01
Dette er ikke ""Game of Thrones"" i rommet. 

Når en ny serie “fra George R.R. 
Martin sitt hode” dukker opp på TV-skjermen, kommer den automatisk med et sett med forventninger. 
Etter den massive appellen til HBOs “Game of Thrones”, har fantasyforfatteren dukket opp på radaren også hos de uinnvidde. 

Forventninger om at dette er en ny “Game of Thrones”, bare i verdensrommet, må du imidlertid legge fra deg med en gang, for dette er ikke et nytt epos fra George R.R. Martin. 

“Nightflyers” er basert på en novelle Martin ga ut på 80-tallet. 
Serien, som er laget av den amerikanske TV-kanalen SyFy, holder god kvalitet på produksjonsdesign, og klarer å skape et relativt spennende romeventyr. 

Problemet er at serieskaper Jeff Buhler har gått inn for hemningsløs hyllest av gamle klassikere, både når det gjelder handling og visuell stil. 
“Nightflyers” er som en blanding av “2001: 
En romodyssé”, “Alien”og “The Shining”, ispedd en dose “Star Trek”. 
Med andre ord alt annet enn original. 

En døende jord 

Jeff Buhler og hans team av manusforfattere har endret store deler av handlingen i sin adapsjon av George R.R. Martins novelle. 
Premisset er imidlertid stort sett det samme – en gjeng med vitenskapsfolk er på en ekspedisjon for å prøve å opprette kontakt med noen mystiske utenomjordiske vesener. 

Skipet The Nightflyer ledes av en kaptein som holder seg i sine egne gemakker og viser seg som et hologram for sine gjester. 
Så begynner merkelige ting å skje, og folk begynner å dø om bord på romskipet. 

Handlingen i TV-serien er satt langt tidligere i tid enn Martins novelle, som foregår i en fjern fremtid. 
Året er 2093, jordas befolkning har begynt å se seg om etter steder de kan unnslippe den døende planeten som de snart er nødt til å forlate. 

Vi følger vitenskapsmannen Karl D’Branin (Eoin Macken), som har overtalt den mystiske kaptein Roy Eris (David Ajala) til å legge ut på en ekspedisjon som ingen andre har tro på. 
D’Branin er sikker på at den mytiske volcryn-rasen faktisk eksisterer, og at de har svarene som kan redde menneskeheten. 

Spennende konsept 

TV-serien starter med en intens sekvens som viser oss hvor ille det skal gå med D’Branins prosjekt og passasjerene om bord på The Nightflyer. 
Dette er et oppdrag som er dømt til å feile – vi skal bare bli med på den blodige reisen til slutten. 

Selv om konseptet ikke er originalt, er temaet for “Nightflyers” spennende. 
Finnes det liv der ute? 
Hvis det gjør det, vil det oss vel? 
Hva vil det si å være menneske? 
Og hva gjør teknologien vi omgir oss med i større og større grad med oss? 

Jeg blir aldri lei av å utforske disse spørsmålene. 
Problemet er bare at “Nightflyers” gjør det på en måte som har blitt gjort bedre før. 

Spesielt i starten av sesongen er “Nightflyers” så stappfull av vink til andre verk at det blir et stort irritasjonsmoment. 

Uten å avsløre for mye er “2001: 
En romodyssés” HAL 9000 en åpenbar inspirasjon for den visuelle stilen på hvordan The Nightflyer fungerer. 
Og selv om det ligger overraskelser underveis i fortellingen, så blir det så likt at jeg i starten av sesongen kun sitter og tenker på hvor mye bedre Stanley Kubricks film er. 

Fungerer bedre i novellen 

I George R.R. 
Martins novelle har menneskeheten forlatt jorden for så lenge siden at ""Old Earth"" og solsystemet vårt bare er noe rollefigurene har hørt om. 
Her kjenner man allerede til flere utenomjordiske sivilisasjoner, og ekspedisjonen vi begir oss ut på er kun et tokt på lavbudsjett, kastet sammen av en gammel, eksentrisk vitenskapsmann. 

I TV-serien er The Nightflyer er koloniseringsskip på leting etter nye sivilisasjoner. 
Heller ikke her er det noen som har troen på D’Branins teorier om volcryn-romvesenene, men historien legges likevel frem som om at det er viktig for menneskehetens overlevelse at han skal lykkes. 

Jeg kan forstå at serieskaperne ønsker at det er mer som skal stå på spill i fortellingen, men dette fører til at det er mye som skurrer når det kommer til hvordan mannskapet er satt sammen, hvordan type skip The Nightflyer er, og ikke minst hvor dårlig planlagt hele ekspedisjonen virker å være. 

Mangelfull karakterutvikling 

Et annet problem med “Nightflyers” er at serien ikke klarer å introdusere rollefigurene godt nok, og klarer heller ikke å bygge opp relasjonene mellom dem på en troverdig måte. 

Med en telepat, en genetisk forbedret astronaut, en IT-dame som kan koble sitt eget sinn direkte inn i datamaskiner og et par traumatiserte vitenskapsfolk med på laget, så skulle man tro at serien ville bruke litt ordentlig tid med å la oss bli kjent med de respektive folka. 

Isteden kastes vi kjapt ut i handlingen, og når vi midtveis i sesongen begynner å bli litt bedre kjent med rollefigurene hopper serien plutselig flere måneder frem i tid. 
Istedenfor å la seeren bli med på rollefigurenes indre og ytre reise har vi plutselig gått glipp av verdifull karakterutvikling. 

Alt dette gjør at jeg ikke bryr meg nevneverdig om noen av figurene, eller om forholdet de har til hverandre. 
Og derfor er det heller ikke så farlig hva som skjer med dem. 

Pirrer nysgjerrigheten 

Til tross for alle disse irritasjonsmomentene klarer “Nightflyers” likevel å pirre nysgjerrigheten min. 
Dette er ikke bare fordi jeg generelt er sulteforet på sci-fi-serier, men fordi det er noe ved serien som fenger. 

Ut ifra produksjonsdesignet å dømme så har SyFy spytta en del penger i “Nightflyers”, og dette betaler seg i en verden som stort sett virker troverdig i seriens fiksjonsunivers, med noen unntak. 

Jeff Buhler og Co. har skapt en mystikk og atmosfære som underholder, og som får deg til å kjenne litt på angsten som ville oppstått om du befant deg i det ytre rom, på et skip der sjansen for å overleve er minimal. 

I seriens andre halvdel blir ting riktig så spennende om bord på romskipet, og har du ikke sett så mye science fiction før, så tror jeg du virkelig kan kose deg her. 
Men er du en sci-fi-bezzerwizzer som er allergisk mot referansejokking, vil du få ellevill elveblest av ""Nightflyers"". 

(Anmelder fikk kun to episoder til anmeldelse av Netflix. 
Resten er kjøpt i amerikansk iTunes). 
",0
"The Umbrella Academy S01
Nok en ujevn superheltserie fra Netflix. 

""The Umbrella Academy"" har en lovende start, og et deilig mystisk utgangspunkt. 
Men etter hvert som episodene ruller forbi, så er det en ujevn og periodevis småkjedelig reise inn i en litt sutrete superheltverden. 

Det er kanskje et billig poeng å trekke inn emo-begrepet i en serie som er tuftet på en tegneserie skrevet av ""My Chemical Romance""-vokalist Gerard Way, men det er et merkbart trekk ved våre helter. 
Her står farskomplekser, omsorgssvikt og oppveksttraumer i kø, og selv om jeg liker at en superheltserie tør å dykke ned i engstelser og emosjonelle sår, så blir det til tider irriterende mye furting på denne gjengen. 

Til tross for mye X-Men i det skolebaserte premisset, er dette et superheltunivers som legger seg et sted mellom vitenskapsgleden og nysgjerrigheten til ""Legion"" (serieskaper Steve Blackman jobbet også på den seriegodbiten) og det omstendelige storbytempoet i Netflix sine Marvel-serier. 
Etter syv av ti episoder (som var det Netflix ville at vi skulle anmelde serien ut ifra) er jeg fremdeles interessert nok til å ville vite hvordan det går med gjengen fra paraplyakademiet. 
Det er øyeblikk av seriemagi her, og vi serveres noen kule livsfilosofiske spørsmål fra Tarantino-skolen. 
Men hverken rollefigurene, miljøskildringene fra superheltenes hovedkvarter eller det bakenforliggende mysteriet har så langt levd helt opp til forventningene. 

Superheltskole for de spesielle 

I 1989 fødes 40 barn samtidig, og helt uten forvarsel, rundt om i verden. 
Den eksentriske rikingen Reginald Hargreeves (Colm Feore) skjønner at her har det skjedd noe potensielt fantastisk, og prøver å kjøpe så mange som mulig av disse usedvanlige barna. 
Han ender opp som sjubarnsfar. 

Det viser seg at disse barna har ulike krefter, og han oppdrar sine små til å bli samfunnsbeskyttende superhelter på The Umbrella Academy. 
Vi kommer for alvor inn i historien når ungene nærmer seg 30. 
Søskenflokken er splittet og har lite med hverandre å gjøre, men da gamlefar Hargreeves dør, kommer de sammen for å begrave sin far og prøve å finne ut av hvordan han døde. 

Sleng inn tidsreisende leiemordere, rikelig med skravlete spøkelser, en robotmor, en snakkende sjimpanse som heter Pogo (Adam Godley) og litt komplisert søskenkjærlighet så har vi litt av all den sjangeroverskridende galskapen som møter oss i denne varierte superheltserien. 

Men til tross for en ellevill liste av snedige typer og mystikk, så er det lite et serievant publikum ikke har sett før i ""The Umbrella Academy"". 
Dette en ganske strømlinjeformet historie med mer melodrama enn fartsfylt hjernegymnastikk. 
Her sliter folk med tradisjonelle problemer som framføres med dialoger om hvem som har sviktet hvem og noen såpeserieaktige anklager. 
Kunstferdige dansescener og noen fiffig løste superkrefter gir oss noen visuelle karameller å suge på underveis. 
Og det er stemningsfullt å henge i den avdøde milliardærens herskapshus. 
Men det er også for mange motellrom, dinere og bilsamtaler til at seriens stil bare glimtvis blir annerledes enn det vi er vant med å se på TV. 

Gode skuespillere får for lite å bryne seg på 

Kontrastene i personlighet og relasjonene mellom søsknene står sentralt i ""The Umbrella Academy"". 
Og på sitt beste får vi se dyktige skuespillere gestalte sårbare og mektige rollefigurer som sliter med å finne sin plass i familien og sin rolle i verden. 

Ellen Page (""Juno"") som den ofte oversette Vanya Hargreeves er rollefiguren som fenger mest. 
Robert Sheehan treffer emo-vibben tydeligst som den narkomane Klaus, som lider av å kunne snakke med de døde. 
Men selv om skuespillerne fenger på overflaten, får hverken Page, Sheehan eller Tom Hopper (""Black Sails"", ""Game of Thrones"") i rollen som supersterke Luther Hargreeves, nok å spille på i Jeremy Slaters og Steve Blackman adapsjon av tegneserien. 

De to har laget et manus med mye fyllstoff som er unødvendig og repiterende i både scener, samtaler og relasjonsutvikling. 
Et problem er at seriens tidsreiseelement gjør at vi faktisk får se variasjoner av samme hendelsesløp, et annet er at kjeklingen og søskenflokkens personlige demoner ikke utvikler seg noe særlig. 
Men hovedproblemet er en merkelig gjerrighet på ganske ordinær plottinformasjon. 
Behovet for å tviholde på forutsigbare avsløringer gjør at det som burde vært servert som fartsfylte måltid av informasjon og action i stedet blir strekt ut over flere episoder der vi mates litt om gangen på utilfredsstillende vis. 

Til og med de tegneseriegode og tidsreisende leiemorderne spilt av Mary J. Blige og Cameron Britton (som imponerte stort som Ed Kemper i ""Mindhunter"") havner i denne repeterende og tilbakeholdne fortellerformen. 
Og helt ærlig. 
""The Umbrealla Academy"" har ikke fengende nok stil eller gode nok hemmeligheter til å holde det gående på dette viset. 
Dette virker å være nok en superheltserie fra Netflix hvor en har låst seg til 10 episoder, uten å finne dramaturgien, spenningskurvene og fortellertempoet som gjør at det svinger både av helheten og enkeltepisodene. 
Jeg tror en mer effektiv fortellerstil, og kanskje noen færre episoder, kunne hjulpet denne serien. 

For dem som elsker superheltserier, er dette velprodusert sjangerpåfyll med flere høydepunkt som vil begeistre. 
Og bruken av flere godbiter fra pophistorien, fra The Doors til Tiffany, er både fengende og treffsikkert plassert. 
Men for dem som håpet på noe nytt, friskt og annerledes, så er ""The Umbrella Academy"" et uforløst bakverk fullt av gode ingredienser i en litt for seig og tam sjangermiks. 

The Umbrella Academy har premiere på Netflix 15. februar. 
Denne anmeldelsen er basert på 7 av 10 episoder. 
",1
"Filmanmeldelse «Grusomme meg 3»:Gru og kortvarig glede 

På tross av en artig slemming, er «Grusomme Meg 3» underholdning av den forglemmelige sorten. 

«Grusomme Meg 3» («Despicable Me 3) 

USA. 
6 år. 
Regi: 
Pierre Coffin og Kyle Balda 

MED: 
Steve Carrell, Kristen Wiig og Trey Parker 

NORSKE STEMMER: 
Alex Rosén, Line Verndal, Anders Bye, Jon Niklas Rønning og flere. 

Den oppfinnsomme mesterhjernen Gru (Carrell/Rosén) har gått fra å være selveste superskurken til å bli ektemann, bløt trebarnsfar og superagenten slemmingene frykter. 
Men så får han fyken etter en dårlig dag på jobben. 

For å redde den lille familien sin fra tvangssalg av kosedyr tar han imot hjelp fra en nær slektning som han har vært helt uviten om fram til nå, og lar fortiden innhente ham. 

Uten å røpe for mye, utarter historien seg til å bli en light-utgave av «The Incredibles» (2004), bare med et mindre eksepsjonelt ensemble, svakere hjerte og et plott blottet for dramatiske knep. 

Det betyr riktig nok ikke at filmen er kjedelig. 
Tidvis briljerer den med godt «koreografert» slapstick og rosa eksplosjoner av åttitallsreferanser fra slemmingen Balthazar Bratt, en forsømt barnestjerne som skal ta hevn over Amerikas filmhovedstad 30 år etter at karrieren gikk ad undas. 
Den vandrende hockeysveisen gir oss hubba-bubba-bomber, skulderputer, «Take My Breath Away» og en våpenisert keytar (!) allerede i åpningsscenen. 

Balthazar er nok enda artigere på engelsk gjennom stemmen til «South Park»-hjernen Trey Parker, men distributøren insisterer nok en gang at filmen tjener på norsk-dubbet pressevisning. 
LOL. 

Likevel er det altså klinkende klart at foreldrene til den egentlige målgruppen er minst like viktige å tilfredsstille. 

Det er jo sånn en ordentlig blockbuster blir til. 
Gru og de små gule yndlingene hans har tidligere bevist at det ikke bare er Pixar og Dreamworks som klarer å lage 3D-animerte pengemaskiner. 
Men der de konkurrerende studioene har hver sin solide trilogi («Toy Story» og «Kung Fu Panda»), klarer ikke Universal å matche bragden med «Grusomme Meg 3». 

Det er mange visuelle «gags» for kortvarig glede, men filmen faller mellom stol og krakk og vil nok i beste fall huskes som en fotnote i glemmeboken. 

Men jeg hadde ikke sagt «nei takk» til en liten Balthazar Bratt-spinoff! 
",0
"TV-anmeldelse «Skam», sesong 4: – Feiger ut
Den fjerde og siste sesongen av NRK-serien «Skam» skuffer ved å unnvike den egentlige konflikten. 

Drama / Ungdomsserie / Nettserie, TV-serie i fire sesonger 

«Skam», sesong 4, NRK p3 

Norge. 
12 år. 
Regi og manus: 
Julie Andem 

Med: Lisa Teige, Josefin Pettersen, Ulrikke Falch, Iman Meskini, Simo El, Cengiz Al, Tarjei Sandvik Moe, Herman Tømmeraas, Marlon Langeland, Ina Svenningdal, Carl Martin Eggesbø, Juweria Hassan, Rakel Øfsti Nesje, Henrik Holm. 

Med feiringen av den muslimske høytiden Eid må millioner av fans over hele verden si farvel til sesongens hovedperson Sana Bakkoush (Iman Meskini), og resten av gjengen i universet til serieskaper Julie Andem. 

«Alle» var der, da fasten ble brutt i bakgården til Sanas familie lørdag kveld. 
Idet Jonas (Marlon Langeland) fremførte en tale til Sana – som handlet om kjærlighet i en kaotisk verden – fikk serien en verdig og rørende avslutning. 

Fjerde og siste sesong av «Skam» har vært både søt, spennende, romantisk og sår – men dessverre også litt skuffende. 
Det skyldes mest av alt at historien om Sana har manglet en nerve. 

Fikk du med deg dette? 
«Skam» setter nye rekorder 

Det å se en kul, muslimsk jente som hovedperson i en ekstremt populær ungdomsserie er utvilsomt verdifullt, både for norsk film-og seriekunst og for alle de som trodde noe slikt var umulig å selge. 

Mange hadde nok også håpet at vi i sesong 4 skulle få se Sana gjøre noe vågalt, som å kaste hijaben, debutere seksuelt, eller vanære profeten Muhammed. 
Det nærmeste hun har kommet noe opprør, er å kritisere det at en muslimsk kvinne ikke får gifte seg med en ikke-muslimsk mann. 
Dette blir for tynt og uproblematisk. 

Tenk tilbake på andre episode av sesong 2. 
I en klassisk scene ser vi Sana, Noora, Vilde, Chris og Eva stå sammen i skolegården på Hartvig Nissen. 
Plutselig stivner blikket til Sana, og retter seg mot noe i utkanten av skolegården. 

I sakte film, til lyden av Joy Divisions «New Dawn Fades», ser vi fem hijabkledde jenter i trange bukser og store boblejakker komme gående. 
De fem jentene sender iskalde, megetsigende blikk mot Sana, før de glir forbi og forsvinner ut av bildet. 
«Hvem var det?», spør Vilde. 
«Hun heter Jamilla Abdukarim», svarer Sana kontant. 

I denne scenen lå det et frempek til en annen Sana-sesong enn det sesong 4 har vært. 
I sesong 4 har vi sett Sana forsøke å balansere russebuss-forberedelser med det å være en pliktoppfyllende datter. 
Vi har sett henne drive skittent spill overfor sine russebuss-venninner, ved å opprette falske Instagram-kontoer. 
Vi har sett henne falle for Yousef (Cengiz Al), den sjarmerende men ikke-troende gutten – noe som har plassert Sana i en spagat mellom å være en «god muslim», og å følge hjertet sitt. 

Men at spenningen knyttet til Sanas gamle venninne Jamilla ( Juweria Yusuf Hassan) og resten av den muslimske jentegjengen, foruten en liten scene på Eid-feiringen, blir avspist med litt koseprat på et huskestativ i bakgården hjemme hos Sana, er trist. 
Her var en kilde til så mye spennende drama. 

Det er og blir skuffende at vi i stedet for et Sana-liv trukket mellom Noora og Jamilla – kanskje også mellom Oslos øst- og vestkant – har måttet ta til takke med et mor-datter-forhold, utspilt innenfor veggene av et borgerlig hjem. 
Et forhold som stort sett har dreid seg om at moren til Sana gjerne vil at hun skal gå mer i moskeen. 

Siste sesong av «Skam» har vist oss mer av det vi allerede visste. 
At gjengen på Nissen har sterke og sunne vennskapsforhold, at det går helt fint å være muslim og ha homofile venner, og at Eid-feiring er gøy hos velstående familier fra Marokko. 
Når det kommer til å vise oss ting vi aldri har sett før – og ta opp de virkelige vanskelige spørsmålene, feiger sesong 4 dessverre ut. 
",1
"Filmanmeldelse «Transformers: The Last Knight»:Skrapmetall 

Nå må det snart være slutt på dette tøvet. 

«Transformers: The Last Knight» 

USA. 
12 år. 
Regi: 
Michael Bay. 

Med: Mark Wahlberg, Laura Haddock, Anthony Hopkins. 

Visste du at transformerne var på jorden allerede under middelalderen, da de hang ut med trollmannen Merlin og sto og knegget bak ridderne av det runde bord? 

Ikke jeg heller. 
Men slik var det. 

1600 år senere er det hålligång her nede på Tellus. 
Qunitessa på planeten Cybertron vil nemlig ha tilbake en kjepp som har makt til å revitalisere hjemkloden hennes – på oss jordboeres bekostning. 

Cade Yeager (Wahlberg) sitter på en talisman som innebærer at han er den «siste ridderen»: 
Den eneste som kan redde jorden fra den sanne katastrofe. 
Smykket kunne knapt havnet hos en mer giddalaus og mindre karismatisk type. 
Men nå som Optimus Prime har gått over til den mørke siden, og blitt Nemesis Prime, er han dessverre alt vi har. 

Millioner av menneskeliv står på spill. 
Ja, selve planetens eksistens! 

Den åpenbart sinnssyke regissøren Michael Bays femte «Transformers»-film er nøyaktig det du kunne forvente deg. 
To og en halv time med eksplosjoner og metallskrap som flyr gjennom luften og «transformeres» til gigantiske roboter. 
Verken mer eller mindre. 

Forsøkene på «hjertevarme» og «familieverdier», ved den unge Izabelle (Isabela Moner), er så hjelpeløst halvhjertede at de kun blir overgått av de stadige, elendige forsøkene på humor (dette må være årets mest viddløse manus så langt, «Baywatch»-filmen unntatt). 

«Den gamle, vise» spilles denne gang av Anthony Hopkins – en lurifaks som vet alt om gledene ved å heve store sjekker for sjelløst arbeid. 

«Den unge, sexy» gestaltes av Laura Haddock. 
Hun er visstnok professor i det aller meste ved Oxford, men først og fremst «classy» på grunn av den engelske aksenten. 
Som om ikke det var nok, er hun også trollmannen Merlins siste etterkommer. 

Det tar nesten halvannen time før «oppdraget» utkrystalliserer seg i dette narrative kaoset, i alle fall på et vis det er mulig å forstå. 
Veien dit er lang, men oppløpssiden med det/de avsluttende slagene (dette er praktisk talt en animasjonsfilm) føles likevel mye lenger. 

Bay er ute av stand til å fortelle en effektiv, økonomisk historie. 
Han er med andre ord ubrukelig når det gjelder selve hovedoppgaven en regissør av underholdningsfilmer blir betalt for å gjøre. 
«More is more», er Bays motto. 
Det kan i og for seg være en fortjenestefull målsetting. 
Men det hadde hjulpet om han hadde noe talent i tillegg. 

Finnes det noen estetiske gleder i dette svarte hullet av en «fortelling»? 
Joda. 
Men de er mindre enn de man får av å stirre på et fyrverkeri i like lang tid, og betydelig mer monotone. 

Kun for pre-pubertale guttunger og fetisjister som tenner seksuelt på metall. 
Dere får hygge dere. 
",0
"Filmanmeldelse «All Eyez on Me»:Tupac for dummies 

Rapperen Tupac Shakur kjørt gjennom «musikkbiografi»-kverna. 

«All Eyez On Me» 

USA. 
12 år. 
Regi: 
Benny Boom. 

Med: Demetrius Shipp Kr., Danai Gurira, Kat Graham. 

Hvorfor lage film om en fyr man har så liten interesse av og forståelse for som folkene bak «All Eyez On Me» tilsynelatende har for rapperen Tupac Shakur (1971-1996)? 

«It’s all about the Benjamins», vøtt. 
N.W.A.-filmen «Straight Outta Compton» gjorde det veldig bra på kino for to år siden. 

«Biografifilmer», ikke minst de om musikere, er nesten alltid skjematiske. 
«All Eyez 
On Me», lite annet enn en serie konstruerte dramatiske scenarier som skal ta oss fra A til Å i Shakurs korte liv, uten å på noe tidspunkt yte noe utover det mest nødvendige, tar dette til nye dybder. 

Til og med selve innrammingen her er et slags minste felles multiplum: 
Tupac, i fengsel, blir intervjuet av en journalist, og har således carte blanche til å fortelle om livet sitt i kronologisk rekkefølge – og forklare seg i dramatiske, tabloidvennlige paroler. 

Deretter kan filmskaperne simpelthen plotte inn «høydepunktene»: 

Født i gettoen, med dertil hørende FBI-razzia på selveste julaften, til en mor (overspilt av Danai Gurira) som var politisk aktivist med forbindelser til The Black Panther Party (kred!). 

Flyttet ofte som ung, fra New York via Baltimore og til Oakland i California. 
Likte Shakespeare, hadde en kvinnelig venn (skuespilleren Jada Pinkett, her gestaltet av Kat Graham) og ville trå de skrå bredder (følsom!). 

Var en svart mann i en hvit bransje, inntil nittitalls-hiphopens bête noire, den grimme tjukkasen Suge Knight, kom inn i bildet (ikke at det ble noe bedre av den grunn, snarere tvert imot). 

Drapet på ham, i veikrysset Flamingo Road og Kovac Lane i Las Vegas i 1996, på vei til en nattklubb etter en Mike Tyson-match, ble aldri oppklart. 

Tupac slet i hele sitt korte liv med tydelige motsetninger det burde ligge mye godt dramatisk stoff i: 
Han var både «thug» (kriminell) og «revolusjonær». 
Han elsket både lillesøster og skytevåpen. 
Han var mammagutt og groupieknuller. 

Som New York-kid transplantert til California personifiserte han så til de grader nittitallets hiphop-krig fremfor noen: 
Den mellom østkysten, som fant opp disse greiene, og vestkysten, som lærte seg å tjene penger på det. 

Men akk. 
«All Eyez 
On Me» velger, eller makter ikke annet enn, å behandle dette stoffet med en TV-filmaktig harelabb, og ender opp like overtydelig som den er grunn. 

Det er, trass de mange voldsepisodene, en utpreget barnslig film. 
Den er dessuten minimalt interessert i det som gjør at Shakur blir husket: 
Musikken. 
",0
"Filmanmeldelse «Whitney: Can I Be Me»:En amerikansk tragedie 

Gripende, men svært ufullstendig om Whitney Houston (1963-2012). 

«Whitney: Can I Be Me» 

Storbritannia/USA. 
Tillatt for alle. 
Regi: Nick Broomfield og Rudi Dolezal. 

Tidlig i «Whitney: Can I Be Me» får vi se et opptak fra New Hope Baptist Church i Newark, New Jersey. 

Det er 1975, Whitney Houston er 12 år gammel. 
Hun er allerede uvanlig vakker, og synger gospel som en moden og vokalteknisk fullt utviklet kvinne (slett ikke ulikt sin mor, Cissy Houston). 

Er det rart at plateselskapsmannen Clive Davis, en ekspert på nøye utklekte, fabrikkerte pop-prosjekter, fikk dollartegn i øynene da han oppdaget den unge sangstjernen tidlig på åttitallet? 
Ikke i det hele tatt. 

Mamma Cissy fikk en mulighet til å gjøre datteren til det hun selv aldri hadde klart å bli: 
En «mainstream» popartist med bred appell (det vil si: appell til det hvite publikummet). 
Davis så sitt snitt til å gjøre med Whitney det han aldri helt fikk gjort med Aretha Franklin. 
Altså det samme. 

Men hva med Whitney oppe i det hele? 
Når skulle hun få lov til å «be me»? 

Houston ble sjøsatt som en fiks ferdig diva. 
Hun så ut som en egyptisk prinsesse på omslaget til «Whitney Houston» (1985). 
En hel generasjon unggutter forgapte seg i bildet av henne i badedrakt som prydet baksiden. 
Stemmen hennes var som en gave fra gudene. 
Det virket som om hun var født med den, klar til bruk. 

Hun var tilsynelatende fryktelig «classy». 
En kvinne av høy byrd; uplettet, kristen og amerikansk som eplepai. 
Først mange, mange år senere husket noen at Houston faktisk trådte sine barnesko i Newark, New Jersey, og hadde gjort seg de erfaringene som svarte mennesker i Newark, New Jersey stort sett gjør seg. 
Fattigdom og narkotikabruk inkludert. 

Den britiske dokumentaristen Nick Broomfields film om Houstons tragedie (heri opptatt tragedien som fant sted etter at hun selv var død – nemlig datteren Bobbi Kristina Browns grufulle endelikt i 2015) er på ingen måte det siste ordet om denne bemerkelsesverdige og ufullbyrdede artisten. 

Broomfield er for eksempel overhodet ikke interessert i musikken, som avskrives med noen magre ord om «teknikken» hennes helt innledningsvis. 

Det Broomfield vil frem til, er fallet. 
Det startet sannsynligvis tidligere, men fikk ifølge hans versjon fart den kvelden Houston ble buet ut av sine egne under en «Soul Train»-tilstelning (forbrytelse: hun var ikke «svart nok») – og dessuten møtte sin fremtidige mann Bobby Brown. 

«Whitney: Can I Be Me» søker ikke å frata Brown all ære, slik gjenfortellingene av Houston-historien så ofte har gjort. 
Brown blir snarere fremstilt som en slags lekekamerat: 
Et menneske som Houston, «rarere enn man skulle tro», torde å være barnslig sammen med. 

Den store kimen til ulykke var, ifølge Broomfields versjon, dels at popartisten Whitney ble tvunget til å være en annen enn den hun var. 
Og også det uavklarte forholdet hennes til «assistenten» Robyn Crawford. 
Hun kan ha vært Houstons livs store kjærlighet. 
Men en kjærlighet som måtte holdes hemmelig. 

Det er denne utpreget ufullstendige filmens største svakhet at Broomfield ikke har fått Crawford i tale. 
At verken Brown eller moren har deltatt, er to av de mindre. 

At Broomfield, som oftest svært tilstedeværende i sine egne filmer, holder seg unna, er ikke et problem. 
Men det tyder på at han er klar over at Whitney Houston er et tema han rett og slett ikke kan nok om til å skildre på et tilnærmet rettferdig og utfyllende vis. 

«Whitney: Can I Be Me» er likevel et brukbart og gripende første forsøk. 
Se den gjerne, og ta med lommetørkle. 
Stort tristere enn dette skal det godt gjøres å få det. 
",1
"TV-anmeldelse «GLOW»:Wrestlemania! 

Smart, morsomt og svært underholdende om kvinnelige wrestlere på det høyhårede åttitallet. 

Amerikansk TV-serie i 10 deler 

På Netflix fra 23. juni 

Med: Alison Brie, Betty Gilpin, Marc Maron. 

Et par episoder inn, og man er ikke overbevist. 

«GLOW» virker å være nok en produksjon som synes at artig tidskoloritt er grunn god nok til å lage en TV-serie, og at alt som skjedde for mer enn 15 år siden er latterlig i seg selv, fordi folk så så rare og dumme ut da. 

Det har vært mange og lange scener med talentløs trening, i en «sport» de aller fleste nordmenn vil ha et begrenset forhold til. 

Til alle som måtte tvile omtrent her, og vurdere å se noe annet i stedet (det mangler jo ikke på muligheter), er det bare å si: 
Hold ut i 15 minutter til. 
«GLOW» er en liten perle. 

Vi befinner oss i den mer håpløse enden av showbusiness i Los Angeles på midten av åttitallet. 
Wrestling – en absurd blanding av dårlig teater og enda verre «idrett» – forlyster et slitent publikum bestående av folk som er falt utenfor Ronald Reagans «morgen i Amerika». 

En fallert B-filmregissør, Sam Sylvia (Maron), og produsenten/seddelpressen hans, rikkvinnesønnen «Bash», har fått en desperat idé: 
Dersom wrestling med svære monstermenn er så populært, må da virkelig wrestling med kvinner – «gorgeous ladies of wrestling» – ha en utmerket sjanse til å bli det samme? 

Inn i dette scenariet faller Ruth (Brie), en storøyd skuespillerspire, full av naivt «stå på»-mot. 
Dessuten venninnen hennes, Debbie (Gilpin), en tidligere såpeoperaskuespiller og nåværende småbarnsmor, som straks får en eureka-opplevelse: 

Hva er wrestling, om ikke såpeoperaer satt til ringen? 

Det at de to fort blir uvenner, av årsaker vi ikke skal avsløre her (la oss bare si at det er svake mannfolk med i bildet), utgjør det sentrale dramaet i den første sesongen i «GLOW». 
Men det er mye, mye mer attåt. 

For mye, kanskje. 
Ensemblet i serien er veldig stort – kvinnene i ringen utgjør 14 mennesker, bare de – og sekundærhistoriene er mange. 
10 episoder á tretti minutter er ikke tilstrekkelig til at vi blir like godt kjent med alle sammen, og visse plottråder virker det som om «GLOW» simpelthen lar renne ut i sanden. 

Men idet damene klekker ut «personlighetene» de skal benytte seg av som wrestling-karakterer – samtlige er groteske stereotyper som skal si noe om både kjønnsroller, etnisitet og datidens storpolitikk – er «GLOW» blitt en veldig, veldig underholdende serie. 

Som feministfabel betraktet er den befriende ikke-didaktisk og godlynt. 
Serien preker aldri, men ler ofte. 
Den er utstyrt med et pirrende nostalgisk lydspor, skulderputer i dressjakkene, neonskilt i pastellfarger og ufattelige mengder hår. 
Ja, samt en robot som serverer kokain og jointer, selvsagt. 

Visuelt og estetisk er «GLOW» selvsagt kitsch til tusen – selv ikke Eric Prydz’ musikkvideo «Call On Me» kunne skilte med høyere «Flashdance»-faktor enn denne. 
Den er en camp satire. 
Men det er en satire. 
En smart en, og innholdsrik, som ikke er redd for å rive i hjerterøttene når det trengs. 

Serien er produsert av Jenji Kohan, kvinnen bak «Weeds» og «Orange Is The New Black». 
Størrelsen på ensemblet her, mengden typer, får «GLOW» til å minne om «OITNB» møter «Glee». 

Skuespillerinnsatsene er jevnt over glimrende, og to av dem må nevnes spesielt. 
Brie gjør en massivt imponerende og veldig generøs innsats. 
Akkurat slik hun sier seg mer enn villig til å spille «the heel» – skurken i wrestlingscenariene – i ringen, er hun villig til å fremstå som nokså irriterende i serien. 
Ruth er en sånt bekreftelsessykt gudsord fra landet som fremstår som fullstendig livsfjern for regissøren Sam. 

Han er en desillusjonert, bruktbilselgeraktig kyniker, med knuste ambisjoner av både kunstnerisk og idealistisk art, og spilles av Marc Maron. 

Dialogen kunne i mange tilfeller vært hentet rett fra komikerens briljante podkast i det virkelige livet, «WTF» – en strøm av nevrotisk selvforakt («my ex-wife tells me 
I have a flaw in my conflict style»). 
Han er fremragende severdig i rollen. 
Faktisk mye bedre enn i den nå avsluttede serien som bar navnet hans, og hvori han spilte en dramatisert utgave av seg selv. 

Alt i alt er det uansett ensemblet, som representerer den nye sjansen som ligger i samholdet serien handler om, som gjør den så severdig. 

Sesong 2 fortere enn svint, takk. 
",1
"Filmanmeldelse «Siste kveld med jentene»:Skamløse, morsomme jenter 

Kvinnelig utdrikningslag ender i narkotikamisbruk og drap. 
Mannlig anmelder jubler henrykt. 

«Siste kveld med jentene» («Rough Night») 

USA. 
12 år. 
Regi: Lucia Aniello. 

Med: 
Scarlett Johansson, Kate McKinnon, Jullian Bell. 

Gjengen er glidd fra hverandre i løpet av de 10 årene som er gått siden den gylne collegetiden (alle amerikaneres premature livshøydepunkt, skal vil tro Hollywood). 

Blair (Zoë Kravitz) sitter tydeligvis godt i det økonomisk, men er midt i en bitter barnefordelingssak etter en skilsmisse. 
Frankie (Illana Glazer) er en fulltidsaktivist som er så fattig at hun «bor i et tre». 

Alice (Jillian Bell) er singel og ensom. 
Hun snakker for mye om fortiden og legger beslag på for mange av Jess’ (Johansson) dyrebare timer. 
Sistnevnte er i gang med en kampanje for en plass i senatet, og dessuten gifteklar. 

Men først skal hun drikkes ut i Miami. 
Dit kommer også den blidt fjerne Pippa (McKinnon), som Jess møtte under et skoleår i Australia. 

De har 55 timer på seg til å avvikle det Alice håper skal bli den «beste helgen i livet». 
Hun har med en stor bærepose effekter som skal sikre suksess: 
Penis-sugerør, penis-neser, hårbøyle med penis-antenner, penis-ditt, penis-datt- og penis-altmulig. 

Frankie har afroen full av marihuana. 
Det er derfor hun lukter så godt. 
Festen starter idet de popper en champagnekork på flyplassen, med et smell som terrorpolitiet tolker i verste mening. 

(Dette mens den vordende brudgommen, og hans metroseksuelle «moderne mann»-venner, sitter i Chesterfield-stoler og nyter en hipsterdistingvert «vinsmakingsaften» der hjemme). 

Vel fremme i Miami treffer jentutten de dekadente swinger’ene de leier leilighet av (Ty Burrell og Demi Moore i to strålende sleske roller som filmen nok burde gjort enda mer av). 
Shots blir skylt ned og kokain blir sniffet, og kort tid etter banker en mannlig stripper på døren. 
Han rekker ikke en gang å ta av seg buksene før han må bøte med livet. 

Den norske tittelen «Siste kveld med jentene» bærer bud om en naiv og tynn, lettere arkaisk romantisk komedie. 
(Den engelske tittelen, «Rough Night», er på sin side intetsigende, men muligens bedre enn arbeidstittelen «Rock That Body»). 

Men «Siste kveld med jentene» er alt annet. 
Ikke nok med at det er en film der kvinner opptrer minst like grisete og uansvarlige som – vel, menn (på sitt verste, må jeg vel tillegge). 

Det er også en film som ber oss om å se en mann bli drept, riktignok ved et uhell, og likevel fortsette å le. 
(En motsatt «kjønnsfordeling» er vanskelig å se for seg i 2017. 
Det er snart 20 år siden «Very Bad Things»). 

Det verste er at det er fullt mulig. 
Døren som ble åpnet med «The 40 Year Old Virgin» i 2005 (voksne folk oppfører seg som infantile drittunger), og som ble satt på vidt gap med «Bridesmaids» i 2011 (kvinner gjør jaggu det samme), og som «Neighbours» (2014) gjorde en fortjenestefull jobb med å holde åpen, er sprengt bort for godt. 

Nå om dagen er vi alle umodne barn – livet ut. 

Scarlett Johansson er, etter mange kjedelige innsatser, en stadig bedre skuespiller. 
Hun er dessuten trygg nok til å la andre dra det tyngste komiske lasset i «Siste kveld med jentene», uten å bli stresset av den grunn. 

Nærmere bestemt disse to: 
Briljante McKinnon, med en fabelaktig australsk aksent og sitt permanentsteine «hvem? jeg?»-uttrykk, og den kostelige Bell. 
De to, begge kjent fra «Saturday Night Live», er en sann fryd å se. 

Ensemblet i filmens midte, som også teller den møkkete yrkesdemonstranten Glazer og den ekstremt glamorøse Kravitz, er i det hele tatt upåklagelig, og på forunderlig vis svært troverdig. 

At regissør Aniello (hun er, som Glazer, én av hjernene bak TV-serien «Broad City») helt på oppløpssiden reduserer dem til typisk lykkelige «avslutning på film-»komediearketyper, er litt trist. 
Men ikke ødeleggende trist. 

Viktigst er det likevel at manuset med jevne mellomrom er veldig gøyalt. 
Om selve forviklingene er farseaktige, er dialogen overveiende superb: 
Akkurat så dustete som helt vanlige dustemikler faktisk snakker sammen, bare morsommere. 

Er det et tegn på fremskritt at det nå lages svarte komedier der tilsynelatende normale jentegjenger tar knark, kaster opp på bardisken, bestiller strippere på Craigslist og generelt ter seg som bikkjer? 

Det vil du kunne lese tusen «thinkpiece»’er, kommentarer og blogger om på Internett i måneden som kommer. 

For min egen del vil jeg si: 
Ubetinget ja. 
",1
"Filmanmeldelse «Wonder Woman»:– Spektakulær, men komplisert 

«Wonder Woman» er en pirrende blanding av faktiske og fiktive hendelser. 

Action /eventyr /fantasy 

USA. 
12 år. 
Regi: 
Patty Jenkins 

Med: Gal Gadot, Chris Pine, Connie Nielsen, Robin Wright, Lisa Loven Kongsli. 

Det har gått 12 år siden forrige gang Hollywood laget en superheltfilm med kvinnelig hovedrolle. 
Med «Wonder Woman» overbeviser regissør Patty Jenkins om at det ikke bør bli 12 år til neste gang. 

Visuelt sett er «Wonder Woman» den perfekte superheltfilm. 
Det skjønner man allerede fra andre scene, hvor vi befinner oss i amasonenes matriarkalske samfunn, på den hemmelige paradisøya Themyscira. 
Her bor etterkommende av Zevs, som bare er kvinner, og som i stekende sol, iført «sexy» krigsklær, hver dag trener på krigskunst og slåssing under oppsyn av mentorer. 

Det er i disse første scenene at norske Lisa Loven Kongsli, som spiller en av trenerne til amasoneprinsessen Diana (Gal Gadot) får levere sine få replikker – noe hun selvfølgelig gjør på glitrende vis. 

Et samfunn bestående av kvinner som ikke gjør annet enn å trene på krig og gjenta krigsfilosofier som «kjenn din fiende» gir kanskje ikke helt mening, tatt i betraktning at det kun er hovedpersonen Diana (Gal Gadot) som faktisk våger å dra ut i krigen når spionen og flygeren Steven (Chris Pine) en dag krasjlander i havet utenfor øya. 

I menneskenes verden raser nemlig Første verdenskrig, og når Steven forteller Diana om kampene som kjempes, blir hun med ham for redde menneskene fra krigsguden Ares, som hun er overbevist om at står bak. 

I «Wonder Woman» er spenningstopper, kampscener og kjemi mellom hovedrollene nærmest perfeksjonert. 
Filmen bruker lang tid på å komme i gang, blant annet som følge av at Dianas møte med London og menneskenes verden vises fram som et kulturkræsj i beste Pocahontas-stil. 
Men rett før filmen skal til å bikke over i en romantisk komedie, smeller det heldigvis. 

Gradvis innser Diana sine superkrefter – hun tar større og større sjanser, og action-scenene blir mer og mer spektakulære. 
Denne oppbygningen funker bra, og når Diana på et tidspunkt bokstavelig talt tar skrittet ut av skyttergraven, blir man nesten sittende og holde pusten. 

«Wonder Woman» har en pirrende blanding av faktiske hendelser, som kampene i skyttergravene, og fiktive historier, som at tyskerne var på nippet til å snu utfallet av krigen med oppfinnelsen av en ekstremt giftig gass. 
Filmen forstyrres likevel av et litt overkomplisert plott, og «skurken er ikke den du tror»-effekten lider særlig under dette. 
En renere, mørkere historie ville gjort seg – men forhåpentligvis kommer det en oppfølger om et par år som kan orde opp i dét. 
",1
"Filmanmeldelse «The Mummy»:Må vi? 

Et inntørket lik av en filmserie. 

USA. 
12 år. 
Regi: 
Alex Kurtzman. 

Med: 
Tom Cruise, Annabelle Wallis, Sofia Boutella. 

Virkelig det Hollywood og verden trengte nå: 
En fortsettelse av «The Mummy»-filmene med Brendan Fraser (fra 1999, 2001 og 2008). 

Med Tom Cruise. 
I 3D. 

Nå vel. 
Noe å gled seg over, tross alt? 

To rekognoseringssoldater/skattejegere i Irak, i det som tidligere var Mesopotamia, Cruise og Jake Johnson, ramler over en grav. 

De to ser bare én ting: 
Antikviteter som de kan selge på det svarte markedet. 
Arkeologen Jenny (Wallis), som har et noe diffust romantisk forhold til Cruise’ karakter Nick, ser en skatt fra sivilisasjonens vugge som tilhører hele verden. 

Hun ser også at funnet «ikke er en grav, men et fengsel!!!» (hun uttaler dette på svært dramatisk vis). 

Altså bygget for å holde noe inne. 
Hva da? 
Den egyptiske prinsessen Ahmanet, seff, hun med alle tættisene og de fire pupillene, som ble mumifisert levende for 5000 år siden, som straff for at hun hadde slått sine pjalter i hop med dødsguden Set, og dernest ble «slettet fra historiebøkene». 

Nå vil ’a ut! 
Og det er Cruise’ skyld, alt sammen. 

«The Mummy» ruller greit og teit av gårde ganske lenge – ja, i en drøy time, faktisk – før den overveldende mengden mumbo jumbo til slutt klarer å begrave den levende. 

Når dette skjer, skjer det til tross for at filmens eneste egentlige skuespillerinnsats, ved Russell Crowe (som hygger seg), omsider er blitt introdusert. 
Og til tross for at kjemien mellom Cruise og Wallis, som er ment å dominere den første timen, er ikke-eksisterende. 

Det virker som de to aldri har møtt hverandre før kameraene begynte å rulle. 
De skal som sagt liksom «ha en historie» sammen, og prøver å kjekle slik som umake kjærestepar i filmer fra 1950-tallet gjorde. 
Men de virker som totale fremmede. 

«The Mummy» evner i perioder å etablere en nokså guffen stemning. 
Det er mange krypdyr her, og den scenen der Cruise nesten blir druknet i en sverm rotter var ikke så veldig koselig at det gjorde noe. 

Samtidig kaster den bort flere av actionscenene – den i skogen og den under vann – på mørk og ineffektiv 3D. 
Kan vi avblåse dette mislykkede teknologieksperimentet nå snart? 
Det er faktisk ikke så veldig gøy å gå på kino når det er umulig å se hva som foregår på lerretet. 

«The Mummy» er, som før, en uhellig hybrid av allslags søndagsmatinédilldall, fra «Indiana Jones» til «The Da Vinci Code». 
En camp skrøne som midlertidig blir gitt liv av Crowe, riktignok i en dårlig utviklet rolle. 

Når den ender opp som mer «Ishtar» (1987) enn «Indiana Jones og de fordømtes tempel» (1984), er det mest på grunn av det kalde, fullstendig usexy ikke-samspillet mellom Cruise og Wallis. 
Men det skyldes også Cruise på egen hånd: 
Han er for stiv og innbitt til å fikse komikken, og for forfengelig til la andre ta seg av den. 

Den skuffende slutten legger opp til X antall oppfølgere. 
Ikke hold pusten. 
",0
"TV-anmeldelse «Orange Is the New Black»:Fengselsliv, minutt for minutt 

Femte sesong fra Litchfield byr på et mislykket taktskifte. 

«Orange Is the New Black», sesong 5 

Amerikansk dramakomedie i 13 deler. 

Med: bl. a. Taylor Schilling, Laura Prepon, Danielle Brooks og Natasha Lonne 

Hele sesongen kommer på Netflix 9. juni. 

NB: 
Ikke les videre om du ikke ennå ikke har sett sesong 4 av «Orange is the Black». 
Ut over det inneholder ikke anmeldelsen direkte spoilere. 

Forrige sesong sluttet med en ladet pistol. 
Sesong 5 tar handlingen direkte videre derfra. 
Faktisk er overgangen mellom sesongene mer eller mindre sømløs. 
Det er nesten hele sesong 5 også. 
Sømløs, altså. 
I ordets ikke alltid like positive forstand. 
Tidligere har handlingen i Litchfield vært spredd i tid over flere uker, noen ganger måneder. 
Nå er den kondensert ned til det som virker som tre dager. 

Pistolen og det som skjer med Poussey Washington i sesong 4 er sentralt i dette. 
Det neste som skjer, cirka umiddelbart etter at første episode ruller, er at rollene i fengselet snus på hodet. 
Vaktene settes i bur, og fangene får muligheten til å finne ut hva de vil bruke sin åpenbart midlertidige frihet til. 

Det gir forskjellige utslag. 
Noen kjemper for at alle skal få det bedre. 
Andre kjemper bare for egne goder. 
Noen kjemper ikke for annet enn sin neste obskure rus. 

Opprøret gir muligheten til å se hvordan karakterer vi kjenner fungerer sammen i det man i barnehagen ville kalt fri lek. 
Og hvordan vaktene oppfører seg når de ikke har makten og begge batongendene. 
Grunnlaget for en slags åpen leirskole, der læreren har mistet kontrollen mens noen av de modne elevene tar ansvar er lagt. 
En god blanding av «Fluenes herre», og sosialpsykologiske forsøk som Zimbardos fengselseksperiment. 

Pousseys Washingtons ånd hviler over sesongen, samtidig som opprøret virker akkurat så kaotisk og lite planlagt som slikt muligens er. 
Rettferdighetsfølelsen for at de totalt ubrukelige, tildels direkte onde vokterne får smake sin egen straffemidler og trakasseringer, får snart en emmen ettersmak. 
Og man får satt det absurde med privateide fengsler på sin rette spiss - at slikt til syvende og sist handler om et system som ikke er interessert i rehabilitering, fordi selve forretningsidéen er å ha folk i fengsel. 
Samtidig styrer dramaturgiens og narrativets behov for at det skjer mer enn bare usikkerhet og kaos handlingens etterhvert noe usannsynlige utvikling. 

Serien hviler heller ikke lenger på enkeltkarakterer. 
Den er nå en helhetlig ensembleprestasjon, der spesielt Danielle Brooks som «Taystee» Jefferson virkelig kanaliserer det serien prøver å formidle: 
Alle liv teller. 
Og man skal ikke ta til takke med åpenbar umenneskelig behandling, selv om man sitter med de desidert dårligste forhandlingskortene. 

Taylor Schilling (Piper Chapman) og Laura Prepon (Alex Vause) faller passende mer og mer inn i bakgrunnen, noe som muligens antyder at de blir mindre med også i de kommende to sesongene som Netflix allerede har annonsert. 
Balansen mellom komedie og drama er dessuten helt forskjøvet. 
Der forrige sesong til dels la seg for langt mot moro, er humor kun et sporadisk og overdrevent absurd virkemiddel nå. 

Les anmeldelsen av sesong 4: 
For mye moro 

Det interessante med tidsgrepet, er at det burde gi seerne en enda mer perfekt unnskyldning til å «binge» hele sesongen. 
Slik serien, sammen med «House of Cards», la til rette for i fra starten av. 
Problemet med denne nesten minutt-for-minutt dekningen er at det skjer for lite interessant. 
Og at manusforfatterne er klar over det. 

Ideen med å lage en kort sesong i tidsforløp var sikkert en kanonidé på skriverommet. 
I praksis virker det mer som om man jobber knallhardt med å formidle følelsen av hvordan det er å sitte inne: 
For det meste ganske langdrygt. 
",0
"Filmanmeldelse «Kaptein Supertruse:Den første episke filmen»: 
Vital underbuksehumor 

Tiss. 
Bæsj. 
Promp. 
Det er på tide å snakke om de evige temaene. 

«Kaptein Supertruse: 
Den første episke filmen» («Captain Underpants: The First Epic Movie») 

USA. 
6 år. 
Regi: David Soren. 

NORSKE STEMMER: 
Jan Gunnar Røise, Jonas Rønning, Hasse Hope. 

Kameratene Thomas og Harald (!) er kanskje litt rampete. 
Fnisete og glade i hyss. 
Men de er kreative og morsomme også, og lager blant annet sin egen tegneserie. 
«Kaptein Supertruse», heter den, og handler om en flyende tjukkas av en superhelt som er kledd i bare underbuksa. 

Rektoren på skolen, den tverre herr Krupp, er ikke udelt begeistret for de to. 
Han truer med å skille dem – sende dem til hver sin klasse i motsatte ender av skolen. 

Thomas og Harald blir lei seg. 
Hvordan skal de pleie vennskapet nå? 
Men så finner de en måte å hypnotisere Krupp på, med en ring de fant i en eske frokostblanding. 
Med det resultat av Krupp begynner å tro at han er Kaptein Supertruse. 

Dette kommer godt med når professor B, for «Bæsjebleie» («et tradisjonelt navn i Sveits»), får jobb som naturfaglærer på skolen. 
Han er av naturlige årsaker lei lyden av barnelatter, og har en skummel plan for å utrydde den fra jordens overflate én gang for alle. 

«Kaptein Supertruse: 
Den første episke filmen», basert på Dav Pilkeys barnebøker, er ikke den mest sinnrike animasjonsfilmen i manns minne, rent plottmessig. 

Det gjør ingenting. 
Filmen er særs vital både i animasjonen og dialogen. 
Førstnevnte er rund og myk – ansiktene ser ut som om de er laget av gummi – og full av overskudd. 
Sistnevnte er en symfoni av tiss-, bæsj- og prompevitser (i én scene snakker vi helt bokstavelig talt om en symfoni). 

Unge «Doktor Proktor»-fans vil fryde seg maksimalt. 
Foreldrene deres vil kose seg, de også. 
Tiss, bæsj og promp går aldri av moten. 
Det skulle tatt seg ut. 

Anmeldt av Morten Ståle Nilsen 
",1
"Filmanmeldelse:«Everything, Everything»: 
– Forslitt prinsessehistorie 

«Everything, Everything» er en moderne prinsessehistorie uten budskap eller motstand. 

Drama / Romantikk 

Everything, Everything 

USA. 
Tillatt for alle. 
Regi: 
Stella Meghie 

Med: 
Amandla Stenberg, Nick Robinson, Ana le la Requera, Anika Noni Rose 

«Dette huset holder meg i live, men det er ikke et liv verdt å leve.» 

Slik er klagesangen til 18 år gamle Maddie, som på grunn av en alvorlig medfødt immunsviktsykdom har tilbrakt hele livet innendørs i sitt hjem. 
Et hvilket som helst virus eller en infeksjon kan ta livet av henne, og derfor er det kun i det høyteknologiske huset, hvor alt og alle kan desinfiseres, at hun er trygg. 

Regelen om evig innetid blir selvfølgelig vanskelig å overholde for Maddie når den kjekke nabogutten Olly tar kontakt med henne. 
Kjærligheten mellom de to blomstrer på beste SKAM-vis, gjennom sms, og internett og hemmelige besøk. 
Særlig Olly er et skikkelig sjarmtroll, med indie-markører som skateboard, langt hår og masse practical jokes. 

«Everything, Everything» er en såkalt «Young Adult»-film, som vil si at den er ment for et publikum mellom 12 og 18 år. 
Filmen er basert på den bestselgende boka med samme navn («Livet er en boble» på norsk). 

Tatt i betraktning at filmen appellerer mest til unge jenter, er det nesten forstyrrende å se at den gamle ideen om vakre og innesperrede kvinner, gjerne i kombinasjon med en eller annen sykdom eller forbannelse, fremdeles brukes som narrativ. 
Maddie er en slags videreføring av Rapunzel i tårnet, eller den sovende Tornerose» – der kvinnen skal befris, og mannen er redningen. 

Når det kommer til Maddie som karakter skulle man tro at en ung jente, som aldri har satt fot utenfor sitt hjem, i det minste var litt rar. 
Men i stedet fremstår hun som den reneste elevrådslederen: 
Hun er smart, veltalende, og den eneste gangen vi ser henne bli forvirret, er når hun møter en låst bildør. 
Greit nok at internett kan hjelpe til med mye, men selv ikke den beste instruksjonsvideo på YouTube kan vel gjøre opp for 18 år med sosial isolasjon? 

«Everything, Everything» er en moderne prinsessehistorie. 
Den er søt, men uten overraskelser eller dybde. 
Når «prinsesseforbannelsen» til slutt løftes, forsvinner – uten å avsløre for mye, også det sosiale budskapet om at det å leve med kronisk sykdom er kjipt – det eneste som kunne gjort filmen til et sympatisk prosjekt. 
",0
"Filmanmeldelse «Baywatch»:En drukningsulykke 

«Baywatch» er like morsom som en strandet hval. 

USA. 
12 år. 
Regi: 
Seth Gordon. 

Med: Dwayne Johnson, Zac Efron, Alexandra Daddario. 

Undertegnede var kanskje den eneste i hele verden som nærte visse forhåpninger til filmversjonen av 1990-tallsdusteserien «Baywatch» (hva skal jeg si, jeg tror på det gode i mennesket). 

Velskapte, men selvironisk sjarmerende skuespillere som røper rundt i røde badedrakter, alle med et glimt i øyet som kommuniserer at «hei, klart dette er teit, men la oss ha det gøy»? 
Regissert av mannen bak den fabelaktige dokumentaren «The King Of Kong» (2007) og den brukbare «Horrible Bosses» (2011)? 

Hvor galt kunne det gå? 

Veldig galt, skulle det vise seg. 
Det skjønner man allerede i løpet av det første kvarteret, idet Gordon bruker fem pinefulle minutter på det som må være nyere filmhistories mest episk umorsomme ståpikkvits. 

Mitch (Johnson) er Venice Beach’ milde gigant, en sånn «dude» som ofrer alt for jobben og kollegene. 
Blant dem er Stephanie (Ifenesh Hadera i en utakknemlig rolle) og CJ (Kelly Rohrback). 
Snart også den utålelig egoistiske Matt (Efron), den grønnøyde skjønnheten Summer (Daddario) og Ronnie (Jon Bass). 

Sistnevnte kvalifiserer seg til den visstnok høyt hengende jobben som badevakt utelukkende ved å være klønete og dum, og spiller ellers en sånn jødisk nerd som er god på EDB og mister talens bruk i møte med den blonde bomben CJ. 
(Dette er en sånn komedie, ja). 

Jeg gidder ikke en gang bruke tid og krefter – mine eller dine – på å gjøre rede for «krimplottet» disse umake menneskene etter hvert skal rydde opp i. 
Det får holde å si at det ville ha blitt refusert som for simpelt i den opprinnelige serien. 

Det – samt det faktum at Gordon ikke kan regissere en actionscene om så livet hans avhengte av det – ville ikke vært så galt, dersom komedien rundt bare hadde vært litt gøyal. 

Det er den ikke. 
Jeg telte, og kom til eksakt null morsomme kommentarer. 
Jeg telte, og kom til eksakt null artige situasjoner. 
Jeg telte, og kom til eksakt null fruktbare gjesteopptredener fra seriens opprinnelige skuespillere (både David Hasselhoff og Pamela Anderson er såvidt innom. 
Men Gordon får ingenting ut av dem). 

«Baywatch» er en slik film som synes at vitser om at Stevie Wonder er blind fremdeles er gangbar mynt. 
Som tror at Zac Efron i «drag» nok vil få det til å gjalle av yr latter i kinosalen. 
Kort sagt: 
Den er desperat umorsom. 

Denne anmelder pleier å spare sine terningkast én til filmer han oppfatter som så dårlige at de nærmer seg noe ondt eller på annen måte umoralsk. 

«Baywatch» er verken ond eller særlig umoralsk (om man ser bort fra det åpenbart umoralske i å bruke penger – 69 millioner dollar – på et så giddalaust manus som dette). 

Den er «bare» ubehjelpelig. 
Ett hundre prosent talentløs. 
Og betydelig mindre underholdende enn å stirre i veggen i to timer. 
",0
"Anmeldelse «Pirates of the Caribbean:Salazar’s Revenge»: 
Et gledelig (men forhåpentligvis siste) gjensyn 

Espen Sandberg og Joachim Rønning kan gi seg selv en velfortjent klapp på skuldra, for den femte filmen i serien kunne ikke vært særlig bedre. 

«Pirates of the Caribbean: 
Salazar’s Revenge» 

USA. 
12 år. 
Regi: 
Espen Sandberg og Joachim Rønning 

Med: Johnny Depp, Orlando Bloom, Geoffrey Rush, Kaya Scodelario, Brenton Thwaites, Javier Bardem 

Det er vanskelig å se for seg at det er mer å hente fra «Pirates of the Caribbean»-universet etter at forrige film sto igjen som en eneste stor skuffelse, fullstendig blottet for mål og mening. 
Hva i all verden skal vi med enda en? 

Jo, forhåpentligvis få servert et endelig punktum, en grand finale. 
For hvis dette er avslutningen, så kunne den egentlig ikke vært så mye bedre. 

Regissørene Espen Sandberg og Joachim Rønning har skvist ut det som skvises kan, og resultatet er et spennende, morsomt og godt gjennomført gjensyn med den surrete og alkoholiserte Jack Sparrow (Depp) og sjørøververdenen. 

På leting etter måter å forsørge seg selv og det lille mannskapet han har igjen, møter Sparrow den unge sjøfareren Henry (Thwaites) og Carina (Scodelario), en ung kvinne som mistenkes for å være heks. 
Samtidig har den beryktede kaptein Salazar (Bardem) kommet seg ut av Djevelens triangel med ett mål for øyet: 
Å kvitte seg med Sparrow en gang for alle. 

Mens Salazar jakter sin erkefiende, legger Sparrow, Henry og Carina ut til sjøs for å finne Poseidons trefork. 
Den eneste gjenstanden som sies å kunne gjøre få slutt på alle havets forbannelser. 

I likhet med de foregående oppfølgerne, er heller ikke den femte filmen i serien i nærheten av å være like bra som den første. 
Men det som er så bra med «Salazar’s Revenge» er at den makter å ta med seeren på et nytt eventyr hvor allerede etablerte karakterer blandes med nye framtredende personligheter, samtidig som den hopper i tid og nøster opp en del løse tråder fra tidligere filmer, uten å miste seg selv helt på veien. 

Filmen kunne likevel hatt godt av å sløyfe et par ting: 
Kjærlighetshistorien som oppstår underveis er underspilt og virker påtatt, det samme gjør det påtvungne ekteskapet som ikke tilfører noe som helst til historien. 

Ellers er «Salazar’s Revenge» en ganske fornøyelig opplevelse. 
Med forbehold om at det forblir den siste. 
",1
"TV-anmeldelse «Twin Peaks»:Ute til Lynch 

Reisen tilbake til Twin Peaks er akkurat slik vi ikke forventet det. 
Heldigvis. 

Amerikansk dramaserie i 18 deler. 

Regi: 
David Lynch 

Med: Kyle Machlachlan, Laura Dern, Michael Cera, Jennifer Jason Leigh 

De fire første episodene er tilgjengelige på HBO Nordic nå. 

Nå skjer det altså igjen. 
25 år senere, som Laura Palmer sa i den evig omdiskuterte avsluttende episoden av Twin Peaks i 1991. 
Smartinger vil selvsagt se at det har gått 26 år, men la oss ikke henge oss opp i detaljer. 
Det har aldri ført noe bra med seg i Twin Peaks. 
(Dessuten er det 25 år siden filmen «Twin Peaks: 
Fire Walk With Me».) 

Fikk du med deg? 
Twin Peaks-skuespiller er død 

De fire første nye episodene føles like mye som en utvidelse av regissør og skaper David Lynch sitt totale filmunivers. 
Altså at han spiller på måter og tankesett som har vært utforsket både før og etter TV-serien. 
Med elementer fra både «Blue Velvet», «Lost Highway» og «Inland Empire». 

Hva som skjer, skal vi egentlig ikke si noe som helst om. 
Men den tette koblingen til Laura Palmers baklengsmelding til Agent Cooper, «I’ll see you again in 25 years», avslører at opplevelsen av tid, rom og identitet fremdeles spiller en sentral rolle. 
I Twin Peaks-universet legger disse første episodene seg tettere mot den noe underkjente filmen «Twin Peaks: 
Fire Walk With Me.» 
Handlingen er behagelig vanskelig å få grep på. 
Men den slutter med noen få unntak aldri å fascinere. 
Helheten er både komisk, absurd og forstyrrende skremmende. 

For alle som husker: 
«Laura Palmer» gjenoppstår 

Kjente og nye karakterer glir umerkelig og perfekt sammen. 
De fleste vi kjenner, er kledelig gråere i håret, og med betydelig livserfaring i rynkene. 
Like stereotypiske og firkantede på sitt eget unike vis, og med et gjentakende behov for å sitte i stoler. 
Noen spiller så overdrevent Lynch-stakkato at man lurer på om de egentlig er mennesker. 

(Anmeldelsen fortsetter under bildet) 

Effektene er mer kostbare. 
Introen er oppdatert, uten å vike en tone fra det ikoniske temaet. 
Julee Cruises barsangerske er byttet ut med andre band. 
For eksempel Chromatics, dette drømmefine synthpopbandet som var en sentral del av lydsporet til Nicolas Winding Refns «Drive». 
For øvrig en film som til dels beveger seg mot Lynchs estetikk og voldsdramaturgi. 

Musikken som sådan er for øvrig nærmere de svevende ambiente stemningene til Biosphere enn de tidligere svingende og knipsende taktene til Angelo Badalamenti. 
Det er et godt grep som muligens vil skuffe de største stemningsnostalgikerne. 

Kyle Maclachlan spiller FBI-agent Dale Cooper i en mesterlig blanding av barnlig naiv og mystisk manisk. 
Dialogene strålende forvirrende, surrealistiske og hysterisk morsomme. 
Hver sekvens får bedre tid enn Stanley Kubrick på sitt mest uforståelige. 
Estetisk og visuelt helt fantastisk. 
Små videokunstverk fulle av deilige Lynch-referanser og tolkningsmuligheter som kommentarfelt, debattforum og ulike selskapeligheter kan diskutere til langt inn i evigheten. 
Fullt av den Lynch’ske fascinasjonen for repetisjon, symmetri, knirk og knark. 

Om det opprinnelige Twin Peaks endret reglene for hva som kan vises på TV, må man kunne si at denne 2017-versjonen gjør akkurat det samme. 
Forskjellen er selvsagt at det ikke vil ha den samme kulturelle påvirkningen som originalen. 

Like fullt er dette helt ulikt og unikt fra alt annet som mulig å se. 
Twin Peaks – The Return er en lang film på nesten 18 timer. 
Delt opp som en TV-serie. 

Eller – her til lands går det jo ikke en gang på TV. 

Uansett: 
It is happening again. 

Takk og lov for det. 

Anmeldelsen er basert på de fire første episodene. 
",1
"Filmanmeldelse «Alien: Covenant»:Tilbake til rom-røttene 

Den samme filmen for n’te gang. 
Men fremdeles med bransjens beste «bø!»-øyeblikk. 

USA. 
15 år. 
Regi: 
Ridley Scott. 

Med: Michael Fassbender, Billy Crudup, Katherine Waterston. 

Et kolonistfartøy blir utsatt for en ulykke, syv år før den skal nå målet: planeten Oriage-6. 
Besetningen, rystet av opplevelsen, mottar like etter en «sending» fra en planet som ligger bare et par uker unna, altså praktisk talt rett rundt hjørnet, og som virker beboelig for mennesker. 
Den har i alle fall vann og vegetasjon. 
(Mangelen på dyr og fugler er dog mistenkelig.) 

Den nye kapteinen, Oram (Crudup) – han er veik og kristen! – tar beslutningen: 
De legger om ruten og avlegger den nye planeten et besøk. 

En fortropp sendes ned for å sjekke forholdene. 
Assistentbiologen sier «jeg går for å pisse», fyrer opp en joint og tråkker på noen egg. 
En organisme entrer ham via øregangen, og vi er i gang. 

Sett bort fra en Stanley Kubrick-klinisk introduksjon som lefler med metafysikken, og som i liten grad følges opp, samt noen lag med pompøsitet rundt midtveis (Fassbender som androiden David, i samtale med seg selv som androiden Walter), er «Alien: Covenant» forbilledlig rett-på-sak. 

Spesielt sammenlignet med den pompøse, trøttsomme forgjengeren «Prometheus» (2012), som spente bein for seg selv i sin iver etter å bygge en superheltaktig «dyp mytologi» for serien. 

Det var helt unødvendig. 
En av de virkelig fine tingene med «Alien»-filmene er at de ikke trenger noe «univers», bakgrunn eller forklaring. 
Vi behøver ikke vite hvor de helvetiske organismene kommer fra – eller hvorfor. 
Som med infeksjoner flest: 
Jo mindre vi vet om dem, jo skumlere er de. 

Det var den B-filmaktige fettfriheten, mangelen på snikksnakk, som gjorde «Alien: 
Den 8. passasjer» (1979) og «Aliens» (1986) til absolutte klassikere i både science fiction og actionthrillersjangrene. 

Den, samt H.R. Gigers monster og «futuristiskbiologiske» design, selvsagt. 
Giger døde i 2014, men estetikken hans preger serien fremdeles: 
«Alien: 
Covenant» er den best designede spenningsfilmen du kan se på kino akkurat nå. 

Det som følger er verken mer eller mindre enn nok en runde med menneske mot monster. 
En variasjon over det samme gamle, briljante riffet, komplett med «du trodde det var slutt, men det var ikke slutt»!-slutt. 

Katherine Waterston ser for snill og barnlig ut til å fylle Sigourney Weavers støvler. 
Fassbenders «blanke» uttrykk begynner om sant skal sies å bli en smule trettende. 
Ridley Scott er ikke en like virtuos regissør av actionsekvenser i lange, trange ganger som James Cameron, men vet å skape en atmosfære av klinisk uhygge og fryktinngytende klaustrofobi: 
De beste «bø!»-øyeblikkene i «Alien: Covenant» er de beste jeg har sett på ganske så lenge. 

Det er selvsagt noe problematisk med å bli servert den praktisk talt samme filmen for sjette gang. 
(Undervurderte «Alien 3» (1992), den relativt mislykkede «Alien: Oppstandelsen» (1997) og «Prometheus» er da med i regningen, de idiotiske «Alien vs. Predator»-filmene er det ikke.) 

Det må også anføres at de filosofiske og metafysiske ambisjonene Scott tilkjennegir, forblir uforløste også denne gang, slik som tilfellet var i «Prometheus». 

Men altså. 
Heller ikke James Bond gjenskaper seg selv særlig ofte. 
Og «Alien: Covenant» er den fjerde eller tredje beste filmen i serien. 
",1
"TV-anmeldelse «House of Cards» sesong 5:Den beste siden starten 

«House of Cards» er great again! 

«House of Cards», sesong 5 

Amerikansk politisk dramaserie i 13 deler 

Med: Kevin Spacey, Robin Wright, Michael Kelly, Neve Campbell, Patricia Clarkson, Campbell Scott 

Alle episodene legges ut på Netflix tirsdag 30. mai 

Den politiske virkeligheten i USA blir daglig mer bisarr. 
Trumps innfall, som det allerede loslitte løftet om å gjøre nasjonen «great again», framstår som retorisk helium, der han sjonglerer presidentembetet etter eget velbehag. 
Ikke minst hvis man skal stole på twitterkontoen @angrywhstaffer, som jevnlig slipper biter fra hva som egentlig skjer på innsiden av Det hvite hus. 

I House of Cards-virkeligheten er vi allerede innenfor. 
Da vi forlot ekteparet Underwood sist, sto de samlet mot omtrent resten av sivilisasjonen og proklamerte «We don’t submit to terror, we make the terror». 
Etter å ha raknet i alle sammenføyninger og ekteskapelige grunnmurer, har de reddet forholdet på diverse uortodokse vis. 
Blant annet ved å la Claire dele seng med en selvopptatt forfatter, nå parets taleskribent. 
For deretter å gå inn i tidenes første amerikanske valgkamp med en president og visepresident-kandidat som er gift med hverandre. 

Og likevel lurer folk på hvordan «House of Cards» skal toppe virkeligheten? 

Sesong fem av er første sesong uten serieskaper Beau Willimon. 
Han har i stedet startet antiTrump-bevegelsen Action Group Network. 
Spørsmålet man burde stille seg er hvordan serien klarer seg uten opphavet. 

Veldig bra, skal det vise seg. 

Det er en god slump finurlig amerikansk statsvitenskap som både settes i spill og som spilles ut. 
Mer underholdende og besnærende tempohøyt enn de to foregående sesongene. 
Vel så smart skrevet, med handlingsvrier man vanskelig kan forutse. 
Selv om man nistirrer og spontananalyserer hintene som legges ut. 

Kammerspillet, gangsamtalene og truslene er nesten på høyde med det intrikate lobbyarbeidet som glitret i første og andre sesong. 
Nå klarer serien å spinne opp spenning og tempo rundt samtaler, dialog, telefoner og møter igjen. 
Posisjonene er endelig i spill. 

De lange historiene dreier til dels rundt ICO, denne noe slappe versjonen av IS. 
Og delvis rundt diverse direkte og indirekte innskudd og trusler fra den russiske presidenten Petrov (like overbevisende overspilt av Lars Mikkelsen). 

Hovedsakelig er det et valg det handler om. 
Og ikke hvilket som helst valg. 
Den absurde valgkampen i et parallellt 2016, der USA kan ende med sitt første presidentektepar. 
Fullstendig urealistisk i overbyggingen. 
Men logisk og troverdig i gjennomføringen. 
Slik at man løfter hodet på den andre siden av disse tretten episodene og tenker: 
«Joda, det er godt mulig at det kunne ha skjedd». 

Kevin Spacey forsterker sitt fascinerende kontrollerte mørke og selvsikre kynisme som Frank Underwood. 
Med unntak av at han verken tvitrer eller fikser på golfhandikapet sitt i helgen har han ikke et eneste sympatisk trekk igjen. 
(Om man kan forvente at en karakter som blir introdusert som hundekverker kan sies å noensinne ha hatt noe slikt.) 

«Vi er en nasjon av selgere», sier han et sted, muligens som et blunk til vår virkelighets president. 
Det er godt oppsummert. 
Alle i serien vil på et eller annet vis kun oppnå noe for seg selv. 
Føkk felleskapet. 
Føkk nasjonen. 
Leve renkespillet. 

Patricia Clarkson og Campbell Scott introduseres som gode utvidelser av skuespillerlaget. 
Rollene deres legger opp egen agenda på umerkelig og tilforlatelig snokende vis, og snor sin politiske kapital mesterlig. 

Robin Wrights tolkning av Claire Underwood fortsetter å imponere. 
Sammen med Michael Kellys Doug Stamper og Neve Campbells LeAnn Harvey er hun blant hovedpersonene som fremdeles viser rester av medmenneskelighet og altruisme. 

Men lyssettingen er dunkel. 
De fleste rommene er nesten ikke en gang opplyst. 
En dialog mellom to karakterer oppsummerer sesongens, og egentlig hele seriens dilemma: 

«He could be a great president». 

«But does he want to be? 
And what is great?» 

Det siste er ikke så vanskelig å svare på. 
",1
"Filmanmeldelse «DRIB»:Snusfornuftig satire 

Smart og morsomt, men noe uttværet om den moderne misère. 

Norge. 
12 år. 
Regi: 
Kristoffer Borgli. 

Med: Amir Asgharnejad, Brett Gelman, Adam Pearson. 

En kan vanskelig gå hundre prosent god for sannhetsgehalten i premisset som ligger til grunn for Kristoffer Borglis interessante, om enn ikke hundre prosent forløste debutfilm. 

Men vi lever alle i en verden der virkeligheten med jevne mellomrom overgår fiksjonen, og dessuten i en verden der det norske «hvitevarebandet» Hurra Torpedo for et drøyt tiår siden plutselig våknet opp og var hovedpersonene i det amerikanske bilmerket Fords nye «content branding»-kampanje. 

Det er uansett ikke så nøye. 
Historien om hvordan norske Amir Asgharnejad muligens endte opp på kontoret hos et reklamebyrå i Los Angeles, trenger ikke å være sann for å gjøre nytte som rammefortelling for det som er blitt en verdensvant, desillusjonert kvasidokumentar-komedie om konsument- og underholdningssamfunnets uutholdelige kynisme. 

Asgharnejad, en komiker som hevder å operere i grenselandet til performancekunst (dessuten fan av Andy Kaufman), lagde for noen år siden en serie YouTube-videoer der han gikk til angrep på en dørvakt og andre folk på gaten – og prompte fikk juling. 
Avtalt spill eller ikke, snuttene «gikk viralt» og ble angivelig sett av en selvforaktende reklamebransjemann i de håpløses drømmenes hjemby, Los Angeles. 

Brady, som han heter – aldeles ypperlig spilt av Brett Gelman – har porteføljen til en energidrikkprodusent, type Red Bull, som stadig søker etter nye og mer «umerkelige» måter å markedsføre det ubrukelige brygget på. 
Nå er turen kommet til noe så sexy som vold. 
Kan Amir gjenta suksessen fra YouTube i reklameøyemed? 

Brady – en sint generasjon X-er omgitt av det han mener er drittunger – rasjonaliserer endog prosjektet ved å selge seg selv inn som en «kollapsøkonomiker»: 
En antikapitalist som jobber med å ødelegge systemet fra innsiden. 
Han er liksom for hip til å bare være nok en dølling fra noe så vulgært som reklamebransjen («du ville vel likt det dersom IS reklamerte for DRIB, du», anklager en utmattet kvinnelig kollega). 

Ifølge «DRIB»s meta-myte ble Asgharnejad-prosjektet avlyst etter noen dager med fruktløst arbeid i 2014. 
Komikeren ble sendt hjem til Norge igjen, uten å kunne vise til stort annet enn en artig kveld med syntetisk kokain, Ambien og en ubetalt innspillingsassistent. 
Borglis film lanserer seg selv som et forsøk på å rekonstruere begivenhetene i ettertid. 

«DRIB» (oppkalt etter produktet Asgharnejad skal reklamere for) langer ut til høyre og venstre, mot det som kan oppfattes som åpne dører: 
Idiotisk næringslivsterminologi, hysterisk internettkultur, kjendiseri, kapitalisme, mediene, reklame, «drømmefabrikken» Hollywood og den digitale «innholdsøkonomien». 
Det vil si kontemporær kultur som sådan. 

Den postulerer at å jakte på det autentiske er en meningsløs aktivitet i en verden der alt er falskt – eller straks på vei til å bli det – og enhver original idé bare er én telefonsamtale unna å bli kjøpt opp og tømt for mening. 

Dette er ikke en ny eller unik kritikk, og Borgli smører den for tynt ut til å rettferdiggjøre en halvannen time lang film. 
Meta-grepet der Borglis «fiktive rekonstruksjon» ved flere anledninger blir avbrutt av «bloopers» og regissørens intervju med sitt eget objekt, funker bare sånn halvveis. 
Filmspråket er stort sett flatt som i en reality TV-serie. 
Det er sikkert med overlegg, men medfører også at filmen mister energi etter halvgått løp. 

På den annen side: 
Med Pepsi-fadesen med Kendall Jenner ferskt i minne, er det ingen tvil om at den dype forakten filmskaperne legger for dagen for de «kreative bransjene» den lever side om side med (og av), har røtter i idiotisk virkelighet. 
Om «DRIB» ikke en fryktelig original, er den i alle fall betimelig. 

Historien hadde trolig vunnet fokus – og kritikken presisjon – på å bli kortet ned (det aller mest overraskende med «DRIB» er at den ikke er en TV-time på VICE Media). 

Men det går tid mellom hver gang en debuterende norsk regissør demonstrerer en såpass vital kontakt med sin egen tid som Borgli gjør i «DRIB». 
",1
"Filmanmeldelse:«King Arthur: 
Legend Of The Sword»: 
Sløvt sverd 

Uinspirert opprinnelseshistorie. 

«King Arthur: 
Legend Of The Sword» 

USA/Australia. 
12 år. 
Regi: Guy Ritchie. 

Med: Charlie Hunnam, Eric Bana, Jude Law. 

Britiske Guy Ritchies overfladiske, kyniske kjekkaseri hadde gode kår i et par år sent på nittitallet, da actionfilmen ikke bare skulle være postmoderne, men også post-Tarantino. 

2000-årene har så langt vært hardere mot ham, slik de vel kan sies å ha vært harde mot «mainstream»-film i sin alminnelighet. 
Om noen skulle trenge ytterligere bevis på at det ikke er Ritchies verden lenger, vil «King Arthur: 
Legend Of The Sword» gjøre susen. 
Auteuren er nå redusert til å lage overlesset CGI-eventyrfilm for 12 år gamle guttunger. 
Hva verre er: 
Den er ikke noe bra en gang. 

Ritchies gjenfortelling av en av mytologiens mest slitesterke legender – den om Kong Arthur, sverdet i stenen, Mordred og Merlin – er pompøs så det holder, drapert i et øredøvende Dolby Atmos-lydspor. 
Det er en opprinnelseshistorie, og noen har på ett tidspunkt sett for seg at den skulle få tallrike oppfølgere. 
At filmen er blitt utsatt en rekke ganger, aldri noe godt tegn for filmer som dette, tyder på at studioet slo fra seg planene når de så det endelige resultatet. 

Vi møter en Arthur (Hunnam) som er vokst opp på et bordell i Londinium, snytt for sin sanne skjebne av onkelen Vortigern (Law). 
Den kjappe collagen som viser oss hvordan gutten vokser opp og blir mann, er arketypisk Ritchie – effektiv, emosjonelt hul, klippet som en gammeldags The Prodigy-video. 

Den er også representativ for filmens sviktende fortellerform generelt: 
«King Arthur: 
Legend Of The Sword» hopper brått fra tablå til tablå, fra utfordring til utfordring, som et dataspill, og knaker nesten konstant i de narrative sammenføyningene. 

Det er som om Ritchie ikke bryr seg i det hele tatt. 
Hvert tiende minutt eller så serverer han en slåsskamp eller et slag eller et CGI-monster, slik at han kan rettferdiggjøre filmens eksistens overfor sine oppdragsgivere, heve lønnen og gå hjem. 

Møtene med mennene som etter hvert skal utgjøre ridderne av runde bord, er fulle av Ritchies patenterte «gangsterdialog», overført uten særlig etymologisk finfølelse fra Londons underverden anno cirka nå og til Londiniums middelalder. 
Den er munnrapp, men på en trett måte, og passer det ellers humørløse helteeposet dårlig. 

«King Arthur: 
Legend Of The Sword» er i det hele tatt en påfallende gledesløs film. 
Den eneste som koser seg med den, er Jude Law, som den kultne svartkledde spøkelseskladden Vortigern. 
Han har spilt selvnytende slemminger før, men gjør det stadig bra. 

Det er lite å utsette på Charlie Hunnams muskuløse overkropp. 
Men noen veldig sjarmerende «leading man» er han ennå ikke. 
Og forestillingen rundt ham er en sendrektig tålmodighetsprøve, lite hjulpet av slagscener som er mørke og kaotiske. 

Ritchie har fått ord på seg for å være en økonomisk fornuftig regissør, i stand til å få mye tullball ut av «lite» penger. 
Denne kostet 102 millioner dollar. 
Noen langvarig «franchise» (URK, for et ørkesløst ord) blir det nok imidlertid neppe. 
«King Arthur: 
Legend Of The Sword» kommer til å bli raskt glemt. 
",0
"Filmanmeldelse «Richard Storken»:Liten fugl flyr høyt 

Delvis norsk animasjonsfilm om spurven som tror han er en stork. 
God er den også. 

Belgia/Tyskland/Norge/Luxembourg. 
6 år. 
Regi: Toby Genkel og Reza Memari. 

NORSKE STEMMER: 
Oskar Fjeldstad-Bergheim, Bjarte Hjelmeland, Haddy N’jie, Nils Ole Oftebro. 

Da Richard klekkes ut, er mamma og pappa borte – tatt, i en av filmens skumleste scener, av et rovdyr. 
Slik har det seg at en storkemamma kommer over ham i redet, og at den bedårende vesle spurven vokser opp i den tro at han er en stork han også, med alle de samme evnene som de langt større fuglene i adoptivfamilien hans har. 

I noen lykkelige måneder lever Richard fuglelivets glade dager i familiens skjød. 
Lykken varer helt til bladene begynner å falle og det blir høst. 
Storkene forbereder trekket til varmere strøk. 
De må la Richard, som ikke kan fly så langt, bli igjen. 

Men tror du han kommer til å finne seg i det? 
Håhneida. 
En farefull ferd følger, som du skjønner. 

«Richard Storken» (en litt klønete norsk tittel, da den kan høres ut som et engelsk personnavn) er delvis norsk, i kraft av produsenten Kristine Knudsen. 
Det er en animasjonsfilm som ønsker å måle krefter med det aller beste fra utlandet, og langt vei lykkes med det. 

Selve animasjonen er skarp og fargerik, full av tempo og kjappe reaksjoner. 
Beundringsverdig mye uttrykkes via fuglenes øyne og panner, all den tid stive nebb jo ikke er all verdens anvendelige når følelser og indre dramatikk skal formidles. 
Fuglene ser naturlige ut, med «organisk» fjærpryd, men ikke så naturlige at vi glemmer at det vi ser er en tegnefilm. 
Det er helt greit. 

Filmen er dramatisk nok til at den har fått seksårsgrense, og byr på ekle flaggermus (iiik) og et gispende nattlig møte med et passasjerfly. 
Den vinner likevel en hel del på å være noe mindre heseblesende enn mange av sine amerikansk kolleger i animasjonsbransjen. 

Den vinner enda litt til på å ikke være fullstappet av populærkulturreferanser og produktplassering. 
Lengden er ideell for både barn og foreldrene deres: 
«Richard Storken» forteller det den vil fortelle i løpet av 83 fettfrie minutter. 

Den flakser innom store spørsmål som død og utestenging, men gjør det med en lett hånd. 
Like nennsom er behandlingen av temaer-i-tiden som sosiale medier-narsissisme, digital isolasjon, seksualitet, miljøødeleggelser, migrasjon og annerledeshet. 
Disse subtile poengene ligger der for de som måtte ønske å oppdage dem. 
Filmen er nøye med å ikke presse dem ned i halsen på oss. 

De norske stemmene er boblende friske, anført av den 11 år gamle Oskar Fjeldstad-Bergheim i tittelrollen. 
Haddy N’jie er ugjenkjennelig i rollen som den forvokste og schizofrene pygméuglen Olga/Oleg, milevis unna sin vanlige, mer landsmoder in spe-aktige tone. 
Nils Ole Oftebro er på sin side gjenkjennelig autoritær og streng. 

Det er dog Bjarte Hjelmeland stjeler showet som Kiki – en undulat som blir tvunget til å synge countrymusikk i fangenskap, men hvis indre discodiva sprenger seg ut til sist. 

De verbale og visuelle vitsene er gode og milde, noen frekke mafiakråker og en due som bruker en Cola-kork som fez inkludert. 

Og om «Richard Storken» ikke lodder like dypt som de beste Pixar-filmene som henvender seg til litt eldre barn – vel, så er det eneste feilskjæret den simple popsangen på gebrokken engelsk som spilles over rulletekstene helt til sist. 
Det er og forblir en detalj. 

En utmerket familiefilm er det blitt. 
Bedre enn ti på taket, faktisk. 
",1
"Filmanmeldelse «The Shack»:– Ufrivillig komisk 

Hvis filmer laget spesifikt for å fremme det kristne budskap skal ha livets rett på norske kinoer, må de bli bedre enn «The Shack» 

Drama USA. 
12 år. 
Regi: 
Stuart Hazeldine 

Med: Sam Worthington, Radha Mitchell, Ryan Robbins, Octavia Spencer, Avraham Aviv Alush, Sumire Matsubara 

I en verden der filmer ofte inneholder elementer som vold, sex og helteskikkelser med sosiopat-trekk, kan det være vanskelig å finne en film som ikke bare fremmer god moral og sunne verdier, men god kristen moral ogsunne kristne verdier. 
Er du ute etter sistnevnte kan «The Shack» være noe for deg. 
Men da får du dessverre heller ikke så mye mer. 

«Mack» (Sam Worthington) er en vanlig, lykkelig og kristen mann med kone og tre 

barn som går i kirken hver søndag. 
Livet hans blir snudd på hodet når den yngste datteren forsvinner på tragisk vis under en campingtur. 
Fortvilet over tapet av datteren, desperat og vaklende i gudstroen, drar Mack tilbake til stedet hvor de siste sporene etter datteren opphører – en hytte i fjellet. 
Der møter han ingen andre enn Jesus Kristus (Avraham Aviv Alush), Gud (Octavia Spencer) og Den hellige Ånd (Sumire Matsubara). 

Mange kristne drømmer nok om å få tilbringe en helg alene med Jesus, Gud og den Hellige Ånd slik Mack, noe ufrivillig ender opp med å gjøre. 
«The Shack» gjør også sitt beste for å melke denne drømmen, ved å vise fram Treenigheten som sympatiske karakterer – mens Gud er en moderlig svart kvinne som baker «himmelske» brød, er Den hellige Ånd en ung og flørtende dame som er opptatt av «kreativitet», mens Jesus er en avslappet dude som synes religion er «stress». 

Selv om «The Shack» er en fyldig gjennomgang av de beste argumentene for å tro på Gud når livet er vanskelig, er filmen så treg at den ødelegger for sitt eget budskap. 
Fra første stund er filmen altfor sukkersøt i sin idyll, og altfor feig i sitt alvor. 
Den lar konsekvent være å bore i mørket rundt det å miste et barn, men skraper i stedet på overflaten, gjennom ensformige scener med fornektelse, sinne og forsoning. 
Den er også proppet full av coaching-inspirerte floskler som at «smerte er en hage hvor man må rive opp røttene før man kan plante noe nytt». 

Hvor nyskapende grepet med en «kul» Jesus og en kvinnelig Gud enn er, blir «The Shack» så ufrivillig komisk at selv den mest helfrelste og velvillige delen av publikum fortjener bedre. 
",0
"Filmanmeldelse «Guardians of the Galaxy Vol.2»: 
Fjern galakse 

Mindre gøy. 
Mer av alt det andre. 

«Guardians of the Galaxy Vol. 
2» 

USA. 
12 år. 
Regi: 
James Gunn. 

Med: Chris Pratt, Zoe Saldana, Dave Bautista. 

Dersom man på død og liv skal lage flere superheltfilmer, kan de gjerne være som den første «Guardians of the Galaxy» (2014): 
Fargerik, tiltalende selvironisk og med et lydspor med syttitallssoftrock som ble en nesten like stor hit som filmen selv. 

Det var med andre ord grunn til å ha visse forventninger til denne oppfølgeren, på mikstape-vis kalt «Vol. 2». 
Disse blir dessverre ikke innfridd. 

«Vol. 
2» er ikke uventet Mer Av Alt. 
Lengre spilletid (137 minutter, men det føles som mer), enda mer fargerike farger, enda flere bløte (og mer barnslige) vitser og enda flere gamle popslagere (nå også fra sekstitallet). 

Alle de sentrale karakterene fra forrige gang dukker opp igjen – lakoniske Peter Quill (den Harrison Ford-aktig rolige Pratt), smidige Gamora (Zaldana), fjellet Drax (Bautista), frekke Rocket (gitt stemme av Bradley Cooper) og babyutgaven av kvisten Groot (stemme: 
Vin Diesel). 

Vi får dessuten se mer til Yondu Odonta (Michael Rooker i det som må sis å være filmens beste skuespillerinnsats) og Gamoras sinte søster Nebula (Karen Gillian). 
I tillegg kommer en lang rekke nye karakterer: 
Mantis (Pom Klemntieff), Taserface (Chris Sullivan), Ego (Kurt Russell) og Stakar Ogord (en bortkastet Sylvester Stallone). 
Med flere. 

Mange navn å holde orden på, ja? 
Det er da også filmens største problem. 
Regissør og manusforfatter Gunn har så rent for mange karakterer, konflikter og plott han vil at vi skal engasjere oss i. 
Med det resultatet at vi ikke engasjerer oss all verden i noen av dem. 

Han vil at vi skal bry oss om at de gullfargede såkalte sovereignerne er ute etter våre helter på grunn av noen stjålne batterier. 
Han vil at vi skal bry oss om søskenkonflikten mellom Nebula og Gomora. 
Han vil at vi skal bry oss om de skiftende alliansene hos Yondu og bandittgjengen hans. 

Mest av alt vil han at vi skal bry oss om forholdet mellom Quinn og mannen som hevder å være faren hans, Ego. 
Men da den historien for alvor tar til, 45 minutter før filmen er over, er det for lite og for sent – etter for mye annet. 

Klimakset er det vanlige CGI-helvetet – om en vakrere og mer psykedelisk – som superheltfilmer alltid ender opp i. 
At karakterene av og til trykker på pauseknappen for å lire av seg en eller annen mildt selvironisk vits, er ikke tilstrekkelig til å redde stumpene. 

Kort sagt: 
«Guardians of the Galaxy Vol. 
2» er kraftig oppblåst. 
Full av larm og spetakkel, fattig på minneverdige øyeblikk og fri for en bærende rød tråd. 
Akkurat som superheltfilmer flest. 

Filmen kommer til å gjøre brukbar «business». 
Den kommer også, på grunn av forgjengeren, til å bli mottatt med uvanlig stor velvilje, selv blant sure kritikere. 

Men når røyken og all hypen har lagt seg, vil de fleste være enige om følgende: 
Dette var skuffende greier, gitt. 
",0
"Filmanmeldelse «Raw»:Forstyrrende genial 

Grøsserplottet er bare noe av det som funker i kannibalfilmen «Raw». 

Grøsser / Skrekkfilm / Thriller 

Frankrike/Belgia. 
18 år. 
Regi: 
Julia Ducournau 

Med: Garance Marillier, Ella Rumpf, Rabah Nait Oufella, Laurent Lucas, Joana Preiss, Bouli Lanners, Marion Vernoux, Thomas Mustin, Marouane Iddoub, Jean-Louis Sbille, Benjamin Boutboul 

«Raw» har fått medietilsynets strengeste aldergrense fordi filmen inneholder «svært forstyrrende scener». 
Hva vi velger å lage skrekkfilm om sier mye om samfunnet og tiden vi lever i, og når vegetarianisme er tema for denne grøsseren, kan man kanskje si at mat-«trenden» som går ut på ikke å spise kjøtt har nådd en milepæl: 
Det har blitt så vanlig at det blir skummelt. 

Under den brutale fadderuken på veterinærstudiet blir studentene som nekter å gjøre som de sadistiske andreårsstudentene sier ydmyket på det groveste. 
Når Julia (Garance Marillier), som er vegetarianer og har en storesøster i bresjen for fadderopplegget, blir tvunget til å spise rå kaninhjerter, er det derfor ingen vei utenom. 
Etterpå blir alt forandret. 
Julia begynner å hungre etter kjøtt – på alle tenkelige måter. 

Det er sammenblandingen av vegetarianisme, veterinærstudier, intenst søsterskap og brutal ungdomskultur som gjør «Raw» så fantastisk at den må oppleves – selv om du egentlig ikke liker skrekkfilmer. 
Ikke bare er de totalt frastøtende og «forstyrrende» scenene porsjonert ut på en elegant måte – også karakterene i filmen er så presise og sammensatte at materialet kunne holdt til en serie på flere sesonger. 
Julias forhold til romkameraten (Adrien Rabah Nait Oufella), som egentlig er homofil, men likevel et seksuelt objekt for Julia gjennom hele filmen, er bare ett eksempel på fascinerende relasjoner man sjelden ser på film. 
Julias grenseløse og mystiske storesøster er et annet. 

Selv om karakterer, miljø og plott sitter som støpt er det tross alt graden av uhygge som er noe av det viktigste ved filmer som «Raw». 
Regissør Julia Ducournau leverer også varene. 
Det er blod, dyrekadaver, illevarslende symboler, svette, oppkast og scener som tar pusten fra deg – på uventede måter. 

«Raw» er en revolusjonerende film for grøssersjangeren fordi den rett og slett er en god film, uavhengig kategori. 
Men når den likevel mangler akkurat det siste som skal til for at den når helt opp, skyldes nettopp det at sluttscenene virker noe forhastede og litt for løsningsorienterte til at det er sjangeren verdig. 
",1
"Filmanmeldelse:«Bamse og heksens datter»: 
Søt, men skjematisk 

«Bamse og heksens datter» er en sympatisk, men litt for raskt levert animasjonsfilm. 

Barnefilm / Animasjonsfilm 

Sverige. 
Tillatt for alle. 
Regi: 
Christian Ryltenius og Maria Blom 

Norske stemmer: 
Dennis Storhøi, Jannike Kruse, Sara Skarra, Henrik Horge, Morten Rudå. 

I denne ekstremt korte snutten av en film på bare 1 time og 5 minutter møter vi, foruten Bamse og vennene hans, Heksen Hatiora og hennes datter Lova, som lever i skjul i en forhekset skog. 

Hatiora nekter datteren kontakt med omverden fordi «folk», det vil si sånne som Bamse, skilpadden Skallmann og kaninen Lille Hopp, tror at hekser er farlige og slemme – bare fordi de kan trylle. 
Som fortellerstemmen sier på et tidspunkt: 
«Heksen Hatiora ville være snill, men alle sa at hun var slem». 

Når superkapitalisten Krøsus Sork finner ut at det er gull i dammen like ved Bamses landsby legger han en ond plan for å få sprenge demningen og hente opp alt gullet. 
For å gjennomføre planen trenger han heksen Hatiora og hennes datter med på laget. 
Dette gjør at Hatiora må ta et valg: 
Vil hun egentlig være snill, eller vil hun hevne seg på alle som har jaget og plaget henne? 

«Bamse» er en sympatisk animasjonsfilm. 
Grafikken ligger nært opp til tegneseriene, og lydkulissene er ekstremt forseggjorte – det er kvister som knekker, vind som blåser, og en raspende lyd hver gang de snakkende kaktusene til Hatiora beveger på seg. 
Filmen prøver heller ikke å være tøff – de morsomme elementene dreier seg mest om ting som at den late skilpadden sier noe av det styggeste han vet, som er «nå må vi skynde oss». 

Moralen i «Bamse og heksens datter» er at dialog er bedre enn fordommer når det kommer til menneskene rundt oss. 
Filmen handler dypest sett om behovet for tilhørighet og fellesskap, og om å ta den andres perspektiv. 
Som når Lova er ny på skolen, ikke kjenner noen, men lengter etter å leke med de andre barna. 
Fordi hun har levd et isolert liv sammen med moren, skjønner hun ikke hvordan man leker sisten eller sparker fotball. 

Oppskriften på animerte barnefilmer i 2017 er en blanding av magi, superkrefter, snille små skapninger og onde kapitalister. 
Det er kanskje ikke så ulikt barnefilm i 2016 og 2015 – og for all del ikke noe problem heller. 
Men «Bamse og heksens datter» går litt for fort frem, og gjør lite eller ingenting for å skille seg ut fra mengden filmer med disse ingrediensene. 
",1
"TV-anmeldelse «Fargo» sesong 3:To brødre som ikke er brødre 

Alternative fakta for viderekomne. 

«Fargo» sesong 3 

Amerikansk drama-/mørk komiserie i ti episoder 

Med: bl.a. Ewan McGregor, Carrie Coon og Mary Elizabeth Winstead 

På HBO Nordic torsdager fra 20. april. 

På papiret, om man fremdeles kan kalle det det, er våren 2017 muligens en av de mest lovende noensinne. 
Siste sesong av «The Leftovers» er allerede gang. 
Til sommeren begynner krigen mellom is og ild å nærme seg slutten i «Game of Thrones». 
Dessuten blir det interessant å se hvordan skaperne av «House of Cards» har tenkt å toppe virkeligheten. 
Før det skal vi tilbake til «Twin Peaks» og se hvordan Neil Gaimans «American Gods» gjør seg utenfor bokpermene. 

Og så er det tredje runde «Fargo». 
En serie som har gått fra «hvordan skulle noen få til å gjøre filmen bedre» til å bli en av de beste nytenkningene rundt en eksisterende historie. 
Ikke minst fordi serieskaper Noah Hawley evner å videreføre Coen-brødrenes miks av vold, humor og snirklete vrier i plott og dramaturgi. 
Dessuten hjelper det på at store skuespillernavn helt fra starten har villet være med. 

Denne sesongen er Ewan McGregor det største navnet. 
Han nøyer seg ikke med én rolle, men tar for seg brødrene Ray og Emmit Stussy. 
Ikke som tvillinger, men som brødre. 
Spesielt som den smått mislykkede Ray er skotten nesten ugjenkjennelig, med sitt håpløse halvskallede og halvlange hår, triste forvokste bart og generelt medtatte holdning. 

Forholdet mellom brødrene, men like mye mellom Ray og forloveden Nikki Swango (Winstead) fremstår som den bærende fortellingen i tredje sesong. 
Plottet skal vi ikke snakke så mye om utover det. 
Det er best når det tegnes opp fremfor en, og man begynner å filosofere rundt hvorvidt den obligatoriske «This is a true story»-tekstplakaten denne gangen tar begrepet enda lenger i diskusjonen om hva som er objektivt sant. 
Altså, når overlapper virkeligheten med fortellingen? 
Eller, mer presist, skrønene. 
Selv om en karakter tidlig i episoden hevder «Vi er ikke her for å fortelle historier, vi skal fortelle sannheten». 

Det gode gestaltes av Carrie Coon i rollen som politisjef Gloira Burgle (for et navn!). 
De få øyeblikkene hun har på skjermen i første episode mer enn antyder at hun er denne sesongens tilsvar på Frances McDormand (filmen) og Allison Tolman (sesong 1). 
Mary Elizabeth Winstead spiller den smarte eks-kriminelle Nikki Swango med deler av mørket som Kirsten Dunst hadde i sesong 2. 

McGregor tar uansett det meste av showet. 
Han bør få alle skuespillerprisene som finnes for brødrerollen sin. 
Noe av det mest imponerende dobbeltarbeidet jeg har sett siden Peter Sellers velmaktsdager. 
Dialogene er enda mer underfundige og troverdig hverdagsknirkete. 
Småskurkene er fremdeles akkurat passe klønete og de, eller den, onde er virkelig, virkelig onde med navn skumlere enn djevelen selv. 
Det er en virkelig god start. 

Anmeldelsen er basert på første episode 
",1
"Filmanmeldelse:«Song to Song»: 
– Kraftløs rockefilm 

Terrence Malick byr nok en gang på en overdose av dådyrøyne, klisjésex og turbulent kjærlighet 

«Song to Song» 

USA. 9 år. 
Regi: 
Terrence Malick 

Med: Ryan Gosling, Rooney Mara, Michael Fassbender, Natalie Portman, Cate Blanchett, Lykke Li 

Regissør Terrence Malick må ha løst inn et par vennetjenester når han har fått artister som Iggy Pop, Patti Smith og Lykke Li til å figurere i hans nye film. 
Passende til rockestjernegalleriet foregår også handlingen i «Song to Song» i musikkmiljøet i Austin Texas, der dramaet kretser rundt en kynisk produsent, håpefulle musikere og desillusjonerte groupies. 

Faye (Rooney Mara) er en sjarmerende, men innesluttet rockegitarist. 
Karrieren hennes avgjøres i stor grad av humøret til hennes elsker Cook (Michael Fassbender), som er produsent og bransjetopp i musikkindustrien. 
Når Faye møter BV (Ryan Gosling), en singer-songwriter med en lovende karriere foran seg, oppstår et trekantdrama av sex, løgner og destruktivitet. 

Ingen portretterer forelskelse som Terrence Malick. 
I «Song to Song», som i omtrent alle hans filmer, settes alle kluter inn på å gjøre romansen mellom de elskende så tiltalende som overhodet mulig. 
Det er megetsigende blikk, intime berøringer, utslått hår som blåser i vinden og idylliske naturomgivelser. 
Bildene akkompagneres av en myk voiceover hvor Faye sier ting som «Jeg tror kanskje jeg har misforstått lykke», eller «Jeg har alltid vært redd for å være meg selv». 
Det høres corny ut – det er corny også – men den rendyrkede, tanketomme kjærligheten har også sin egen logikk, nettopp fordi den bare er. 

I «Song to Song» er personenes egenskaper holdt til et minimum – sannsynligvis fordi Malick vil vise fram ideen om kjærlighet, og ideen om en blasert musikkbransje. 
Men to timer i en slik idéverden blir i overkant tomt. 
De to-tre scenene hvor Faye faktisk skal spille gitar – det eneste som gir henne et snev av karakter, er latterlig lite overbevisende. 
Heller ikke Cooks giftige karakter blir et skarpt nok portrett av den kyniske «bransjemannen» – selv ikke når han har sex med tenåringer eller tvinger sin kone til å ta fleinsopp – vi har liksom sett det før. 

Hvis man ikke blir mett av tårevåte ansikter, ømme nærbilder og hviskende stemmer underveis, kan man kanskje dekode de overfladiske kjærlighetshistoriene i «Song to Song», og oppdage at de er metaforer for noe dypt menneskelig. 
Spørsmålet er bare om man orker. 
",1
"TV-anmeldelse:«Agatha Christie: 
Vitnet»: 
Morderisk langtekkelig 

Påskekrim som bruker lang tid på lite innhold. 

«Agatha Christie: 
Vitnet» («Witness for the Prosecution») 

Britisk miniserie i to deler 

TV 2 fredag kl. 21.40 og lørdag 21.40 / TV 2 Sumo 

Med: Billy Howle, Kim Cattrall, Toby Jones, Andrea Riseborough. 

Agatha Christies unnselige «Witness for the Prosecution», om en hjemvendt krigsveteran som blir beskyldt for mordet på en elskovssyk overklassekvinne, er blitt filmatisert en rekke ganger, inkludert for det store lerretet av selveste Billy Wilder i 1957 («Anklagerens vitne»). 

Salgsargumentet for denne hittil siste utgaven er at miniserien, i to deler, baserer seg på den opprinnelige 23 sider lange, smått tragiske novellen, og ikke den omarbeidede versjonen Christie skrev for teaterscenen. 

Det spørs om det var så lurt. 
For er det noe man blir sittende og kjenne på i løpet av «Agatha Christie: 
Vitnet», så er det at 23 boksider på ingen måte er nok til to timer TV. 

Det går gjerne et kvarter mellom hver gang det skjer noe av betydning. 
De endeløse strekkene med dødtid mellom de få scenene som bidrar til å føre handlingen videre, benyttes til å bygge stiv overleppe-pappfigurer uten dybde, samt en rekke scener – innspilt på sparebluss på et lite antall lokaliteter – av et grimete, gustent 1920-talls London der støv og skitt flyr gjennom gatene. 

Såpass kjedelig er det, at man blir sittende og irritere seg over obskure elementer som for eksempel lyddesignen (tikkende klokker, tinnituslyder som følge av granatsjokk, elektrisk støy). 
Da har jeg ikke engang nevnt at ti minutter går med til å dokumentere at John Mayhew (Toby Jones) sliter med en lei bronkitt. 
Det føles i alle fall slik. 

«Moderniseringen», slik den er, besørges av noen stygge ord og et par ubehagelige sexscener. 
Oppklaringen, når den omsider kommer, har sprengkraften til en våt kinaputt. 

Om du absolutt må få med deg dette, fordi Agatha Christie og påske liksom er lik sant, bør du sørge for å ha en krimroman for hånden og en smarttelefon med en «true crime»-podkast i øret samtidig. 
Så lite skjer på skjermen at du vil få det med deg uansett. 

Dette er krim for folk som er så opptatt av det «tradisjonelle» at de helst ser at ting står absolutt bom stille. 
",0
"TV-anmeldelse:«Unge Inspektør Morse» 

Fire nye møter med unge Morse. 
Akkurat som forventet. 

«Unge Inspektør Morse» 

Britisk krimserie i fire deler med bl.a. Shaun Evans og Roger Allam 

NRK1 skjærtorsdag og langfredag kl. 21.20, påskeaften kl. 21.55 og 1. påskedag kl. 20.55 

Brumlebassen Morses ungdomsår har kommet til den delen av sekstitallet da tilværelsen faset over i andre farger enn grått og sennepsgult. 
Andre episode av fjerde sesong tar for seg et poporkester i skjæringspunktet mellom Beatles anno «Sgt. 
Pepper» og Rolling Stones anno «Their Satanic Majesties Request». 

Med de fargerike og rusforførende øyeblikkene det medfører. 
Før det har unge Endeavour Morse møtt en fantastisk sjakkmaskin og løst mystiske drukningsulykker. 
Senere skal han gjennom underlige hendelser og dødsfall på sykehuset Cowley General og en lite gjestmild landsby med innlagt kjernekraftverk. 

Fordelen med prequel-serien til Colin Dexters historier er muligheten sekstitallskoloritten gir til å lefle med nettopp sekstitallets begrensninger og skjevheter. 
Så som aktivt og allestedsnærværende sigarettbruk og at ingen reagerer på at det bare er kvinner som rydder og støver. 

Samt muligheten til å banke opp folk, i alle fall delvis i embeds medfør, uten at det får konsekvenser. 

Hver episode favner om sitt eget mysterium. 
Det gjør altså ikke noe om man mister et kapittel på grunn av en forsinket skitur eller forlenget familieselskap. 
Man trenger heller ikke se hele sesongen – to av episodene surrer seg noe bort i sin egen tåkelegging. 

For øvrig kan hele familien krimme sammen. 
Med unntak av noen litt eksplisitt tradisjonelle, mørklagte og rotete morderhjem i første episode er den unge Morse sine opplevelser hverken voldelige eller unødvendig slepphendte med virkemidlene. 

Så veldig spennende og utspekulert er det heller ikke, selv om manusforfatter Russell Lewis insisterer på å bruke «written and devised by» som sin kreditering. 
Den utpønskede delen av dette er i så tilfelle de godt plantede distraksjonene som ikke leder noen vei i historiene. 

Helheten bevares av det stadig mer godslige og gjensidige avhengighetsforholdet mellom Morse og Fred Thursday. 
Thursday får noen komiske poeng her og der, så som innrømmelsen om at han har vært borti noe han kaller «kiff» i ørkenen og at han tar feil telefon når det ringer. 
Jakten på Thursdays datter, Joan ligger som et premiss i bunnen. 

Dessuten har fjerde episode med Shelie Hancock i en rolle som også viser seg å, litt uforløst, omfavne en slags helhet. 
Det er nesten som om man har hatt litt mye Sherlock på manusbrødskiven og prøvd å gjenskape den samme seriemagnetismen i et generelt sesongmysterium. 

Hilsenene til hovedserien mange og finurlige. 
Hancock er den mest åpenbare. 
Et siste nikk til nylig avdøde Colin Dexter må man nistirre for å få med seg. 
Dexter har som kjent en cameoopptreden i det meste han har vært involvert i, men var for syk under innspillingen til å være til stede. 
De som leter finner ham likevel som innrammet karikatur på en gang og bronsebyste på et kontor. 

Shaun Evans spiller Morse med gutteaktig keitete sjarm. 
Med 17 episoder i dressen, og seks forestående i neste sesong, har han snart tatt igjen John Thaw i antall Morse-roller. 
Hva skjer da? 
Får vi en gjenskaping, en remake, av de originale historiene? 
Originalserien startet for nøyaktig tredve år siden, og forsøkene her på cliffhangere, som om den standhaftige og enslige oxfordboeren Morse skal flytte til London eller gifte seg virker mer og mer kunstige. 

Til tider etterforskningene også. 
For selv om det ikke er der ennå: 
Unge Morse sin ungdomstid kan plutselig tippe over til å bli «Unge Mord og Mysterier». 
",1
"Forglemmelig «furious»
Akkurat som før, bare litt mindre sjarmerende. 

«Fast and Furious 8». 
Action. 
USA. 
12 år. 
Regi: 
F. Gary Gray 

«Litt lite bilkjøring?» står det i notatene, skrevet ned en drøy time ut i åttende kapittel av evighetsmaskinen «Fast and Furious». 

Sikre kjennetegn de siste utgavene har vært stadig topping for hver ny sesong: 
Enda drøyere, enda mer totalt urealistiske biljakter og ting du garantert aldri har sett på film før. 
Biler flydde forrige gang, liksom. 

Men her satt jeg altså å irriterte meg litt over hackere og tullprat foran store skjermer. 
Men ikke før jeg hadde notert det ble et av årets knep trukket opp av hatten: 
Charlize Theron som fjernstyrer personbiler midt i New York, hun lar dem regne fra parkeringshus ned på veien og skape totalt kaos! 
Imponerende hacking, hæ? 

Sammen med vår egen Kristofer Hivju (dessverre avspistmed 4-5 korte replikker og uten rom til å skape en minneverdig type) er hun årets skurk, en superhacker som altså kan ting som å styre bilen din når du ikke selv ønsker at hun gjør det. 
Gjennom utpressing (stikkord: familien først!) har hun kapret Dominic Torretto (Vin Diesel) på terroristlaget sitt, og den faste «gjengen» supplert med cockney-brumlebass Deckhard Shaw (Jason Statham). 

Med dem dras vi med verden rundt på episodisk vis igjen, Havana, Berlin, New York og et goldt Russland, som tatt ut av en kald krig-film fra 1985. 
Det er akkurat som ventet og akkurat som før. 
I tillegg til nevnte fjernstyring er bare to sekvenser som gjør at jeg kan skille «Fast and Furious 8» fra hvilken som helst av de andre filmene i serien: 
En totalt usmakelig «shootout» hvor Jason Statham dreper for fote med maskingevær i ene hånda, og et bilsete med en guttepjokk på rundt ett år i den andre. 
Ja, du leste riktig. 
Terningkast 1 for forsøket på «comic relief». 

Mangelen på snert og humor er nemlig påfallende ved denne filmen: 
Når Dwayne Johnson og Jason Statham kjemper verbalt om hvem som er sterkest kunne man håpe på en viss ironisk distanse i replikkene siden vi skriver 2017. 
Men nei. 
Det blir bare machognål uten forsøk på glimt i øyet. 
En eviglang biljakt (av mangel på et bedre ord) med en gigantisk atomubåt er tredje kanin opp av hatten for «Fast and Furious» i 2017. 
Man blir mett etter ti minutter med ubåten i isødet, men du holdes der lenge til etter det har blitt kjedelig, og Dolby-lyden har gitt deg hodepine. 
Er det mulig å presse mer inn i dette konseptet uten at det bare blir dumt? 
Jeg er slett ikke sikker på det. 
",0
"TV-anmeldelse påskekrim «Nedgravde hemmeligheter»:Kriminelt sakte-TV 

For lavt tempo ødelegger for et godt utklekket mysterium. 

«Nedgravde Hemmeligheter», sesong 2 

Britisk krimserie i tre deler. 

NRK 1 mandag til onsdag i påskeuken kl. 21.30 

Spesialetterforskerne Cassie Stuart og Sunny Khan kjenner vi fra forrige påske, og en førti år gamle forsvinningssak. 
I år får de nok et lik fra fortiden å hanskes med. 
Denne gangen dukker en forsoffen kropp brettet sammen i en koffert opp i River Lea i London. 

Den viser seg etter hvert å ha tilknytning til opptil flere personer, som møysommelig introduseres med varme og omtanke. 
At de fleste av dem jobber i en slags form omsorgsyrker blir en tidlig kontrast til det bestialske i saken. 
Samtidig minnes man på det menneskelige i saken, at offeret, som etter hvert får både kjønn og navn, var både noens mann, far, vann og muligens noe mer da drapet skjedde for nesten 30 år siden. 

Karakterene er overbevisende og troverdig spilt, og gir nærbilder av ulike skjebner som ved første blikk fremstår lykkelige og perfekte, men som med tiden avslører ulike nyanser av rusk rett under overflaten. 

Tid, ja. 
NRK har valgt å sende serien i tre deler. 
I Storbritannia ble den sendt som seks, slik som også den var gjort i fjor i Norge. 
Det merkes på tempoet. 
Cliffhangere og avsløringer dukker opp helt uten rytme i episoder som males ut over 90 minutter. 
Cassie og Sunny er muligens blant Scotland Yards mest erfarne etterforskere, men de er også blant av de mest trauste og ordinære etterforskerne i TV-krim. 
De er hverken genier på grensen til sosiopati, eller velfungerende aspergerstilfeller. 
De har ikke fancy Macer eller spesielt dyre mobiltelefoner. 
(Egentlig er det uvanlig mange Microsoft-telefoner i hele serien,) Kveldene deres går for det meste til å løse ulike motbakker i hverdagen som skilte, og diskutere mordsaken på telefonen mens de rydder i huset og hiver skittentøy inn i vaskemaskinen. 

Særlig Cassie Stuart, spilt av Nicola Walker viser seg å være en fantastisk karakter. 
Walker evner dessuten å vise alle frynsete og medfølende tegn på frustrasjon og angst som om det var hennes egne private. 
Fascinerende at hun startet karrieren som en del av den forferdelige viseduoen i det første bryllupet i «Fire bryllup og en gravferd». 

Generelt er det veldig mye snakking, forflytting og godt gammeldags analogt politiarbeid. 
Vi snakker tross alt britisk tradisjonskrim. 
Fordelen med å plassere drapet så langt bak i tid er at foranledningen til handlingen selvsagt ikke er mulig å google. 

Det gjør at etterforskningen fremstår mer troverdig. 
Måten gåten rulles opp på er så nøye at det er nærmest mulig å trekke riktige konklusjoner som seer. 
Ikke minst fordi man får en del innsikt som Cassie og Sunny ikke har. 
Her leverer både Badria Timimi og Mark Bonnar overbevisende og sterkt. 
Bonnar-fansen får for øvrig en drømmepåske, siden han også er med i «Apple Tree Yard» som går på TV2 omtrent samtidig som «Nedgravde hemmeligheter» 

En effektiv kryssklipping et stykke ut i episode tre er et dramaturgisk og filmatisk høydepunkt, der tempoet endelig tar seg opp i en stor avsløring. 
Ellers er det mye bilturer og droneoversiktsbilder over byene handlingen foregår, i som kunne vært solgt som turistbilder, om det ikke var for det generelt nitriste britiske været. 

Løsningen er uansett mye mer intrikat enn man skulle tro i begynnelsen, og har både et element av overraskelse og positiv forløsning over seg. 
Eller som dialogvekslingen mellom Cassie og Sunny mot rulleteksten er: 

«You’re all right. 
You knew that.» 

«You’re not so bad yourself.» 
",1
"TV-anmeldelse påskekrim «Apple Tree Yard»:Umulig å se bort fra 

Mørk og mystisk for viderekomne. 

«Apple Tree Yard» 

Britisk miniserie i fire deler 

På TV 2 mandag til torsdag i påskeuken kl. 21.40 

Emiliy Watson har samlet på kompliserte roller helt siden hun ofret seg for Stellan Skarsgård i Lars von Triers «Breaking the Waves». 
Her er hun Yvonne Carmichael, forsmådd genforsker i livets første solnedgang. 
Hverdagen er kjedelig, mannen er fraværende og ungene har flyttet ut. 
En typisk emptynester, med Volvo og daglig fokus på flaskepant og riktig avfallssortering av plast og metall. 

Etter en høring i Underhuset kommer hun i snakk med Mark (Ben Chaplin) som både er mørk og veldig mystisk. 
Det ender i en noe hastig og plutselig heftig seanse i kjelleren av britenes lovgivende forsamling. 
Fortumlet og overstimulerte innleder de et såkalt dampende forhold der begge parter har ekteskapelige forpliktelser hjemme. 

Her er det på sin plass å påpeke at både åpningen på første episode og serien generelt er av typen man ikke har lyst til å se sammen med hverken eget opphav eller avkom. 
Heldigvis har TV 2 lagt ut hele på Sumo, for dem som likevel vil beholde den samlende påskekrimopplevelsen uten å kjenne for godt etter i pinlighetsmuskelulaturen. 
Spesielt mens Yvonne og Mark roter seg inn i hverandre i både bakgårder, toaletter og andre steder med varierende risikovurdering. 

At serien viser at også mennesker over vanlig forplantningsalder kan hygge seg er for øvrig noe som bør hylles og ropes ut med positivt fortegn over det ganske land. 

På hjemmefronten har Yvonne Gary. 
Han spilles av Mark Bomar, som også har rollen som homofil advokat med fortid i NRKs «Nedgravde hemmeligheter» som går samtidig. 
Her åpner han mye mer fjompete, og virker alene grunn til at Emily Watsons rolle mye heller vil føle spenningen fra støvete skap med Mark, enn å støve ned i den nære forstaden. 

Så, etter en fest, full av glede og enda fullere av promille, skjer et uventet og ekstremt ubehagelig overgrep. 
Det snur fortellingen fra å være en intens, men samtidig ganske tradisjonell utroskapsskrøne, til noe helt annet. 
Herfra handler det om hvordan man takler konsekvensene av umoralske valg og hvordan dette påvirker enhver rundt seg, i sin verste og mest ugjenkallelige konsekvens. 

Det må sies at festovergrepet, og ikke minst etterspillet, er formidlet så tett og smertelig at det kan være verdt å holde seg borte om man selv har vært ute for noe lignende. 

Watson gjennomfører dette imponerende. 
Få kan kanalisere ekte smerte, panikk og fortie en byrde som henne. 
Ben Chaplin er samtidig både tøff og følsom på forbilledlig vis. 
De to bærer mer eller mindre hele serien alene. 

At historien flytter seg fra ustyrlige drifter til ren selvoppholdelsesdrift, gjør helheten både ubehagelig, klein og umulig å ikke undre seg over hvordan det til slutt vil ende. 
Delikat klippet og overbevisende smart filmet, der lengre samtalesekvenser blir fotografert betraktelig mer intenst og interessant enn det egentlig er. 
Regien fremstår riktignok til tider for forfengelig for sin egen historielinje, men det holder tempoet oppe. 
En nydelig og uventet vri helt mot slutten, når man tror alt er i balanse, forandrer dessuten opplevelsen av det meste vi har trodd var riktig. 
",1
"Filmanmeldelse «Gråtass redder gården»:– Stillestående småbruk 

Det skjer for lite i «Gråtass redder gården» 

Barnefilm / Familiefilm 

Gråtass redder gården 

Norge. 
Tillat for alle. 
Regi: 
Peder Hamdahl Næss 

Med: Elias Søvold Simonsen, Stein Winge, Jeppe Beck Laursen, Dagny Backer Johansen, Hege Schøyen, Ingar Helge Gimle, Joachim Rafaelsen. 

Det er ingen lett jobb å ha et motorisert kjøretøy som motspiller, men i «Gråtass redder gården» gjør Elias Søvold Simonsen nok en gang et hederlig og imponerende forsøk i rollen som Gustav – Gråtass’ beste venn. 

I den femte spillefilmen om den levende traktoren står hele gården til Gamlefar (Stein Winge) på spill. 
På selveste bursdagen hans dukker det opp to menn i dress (Ingar Helge Gimle og Joachim Rafaelsen), med beskjed fra Vegvesenet om at gården til Gamlefar må rives for å gi plass til en gigantisk motorvei. 
Dette fordi gården er et småbruk, ettersom den «bare» har fire åkere. 

De blodtørstige byråkratene er noe av det som funker bra i «Gråtass». 
De dresskledde mennene «hater små steder», og elsker tanken på å «smadre» gården til Gamlefar med bulldoser. 
De er en herlig parodi på byfolks forakt for distriktene, eller det motsatte – en parodi på hvordan distriktene elsker å forestille seg byfolkene. 
Uansett er de typer som er godt gjenkjennelig for barn, med frekke kommentarer som: 
«Vet du hva jeg elsker med postkort? 
At de ikke lukter kubæsj». 

For å hindre at gården blir jevnet med jorden forsøker Gustav og Gråtass å få en av gårdens åkre til å gro ved å bygge et gigantisk speil som kan reflektere solstråler ned til jorda. 
Dette prosjektet blir dessverre litt for tørt og teknisk til at filmen kommer seg noen vei. 

Å bygge dramatisk handling rundt rekvisitter som speil er vanskelig, særlig når mye av filmen allerede handler om en traktor. 
Mangelen på scener som tillater dramatikk gjør at filmen føles liten og begrenset. 
Flere av scenene blir så oppstilte at det blir mer som å se teater enn film. 

Det er veldig lite Gråtass i «Gråtass». 
Mesteparten av handlingen foregår mellom Goggen (Jeppe Beck Laursen) og Gustav, men også her er det lite spenning å hente utover at Goggen vil hjelpe Gustav, mens Gustav vil klare ting selv. 
De fleste barn kan nok kjenne seg igjen dette, men konflikten introduseres litt for sent til at den blir viktig nok. 

«Gråtass redder gården» er en søt film om gårdsbruk og om traktoren alle elsker, men blir hakket for stillestående til at den engasjerer. 
",0
"TV-anmeldelse «Heltenes kamp»:Kjendis-savannen 

Landskamp for tilårskomne idrettstjerner. 

Kjendisreality i 9 deler 

TV 2 lørdager kl. 20.00 

Programleder: 
Erik Thorstvedt 

Trenger vi egentlig enda en runde med avdankede idrettsstjerner som skal knuse hverandre i familievennlig holmgang? 
Tydeligvis. 
Tvisten fra forrige sesong av dette «hva skjer om man slipper en idrettskjendis i ingenmannsland og ber hen om å finne hjem»-konseptet: 
Det er Norge mot Sverige. 
Kjøttkaker mot kjøttboller. 
Stressless mot Ikea. 
Bjørn Borg mot Bjørn Eidsvåg... 
Øh. 
Uansett: 
Vi snakker tradisjonell nasjonsrivalisering. 
Perfekt oppvarming for ivrige eurosong-entusiaster og de som kanskje skal en snartur over grensen i påsken. 

Det norske laget bestående av John Arne Riise, Vibeke Skofterud, Espen Bredesen, Cathrine Larsåsen, Anette Bøe og Knut Holmann møter svenskene Anna Lindberg, Patrik Andersson, Emma Johansson, Ara Abrahamian og Josefin Öquivst. 
En haug med veldokumenterte vinnerskaller. 
Med en mulig overvekt av seiershunger på det norske laget. 
I alle fall mener Vibeke Skofterud tidlig i programmet at Norge har mest lyst til å vinne, fordi vi er lillebror. 

Kenya fungerer som arena for første episode. 
Hovedoppgaven er en tjue kilometer vandring i solsteiken uten kart og kompass. 
På det norske laget slår John Arne Riise rundt seg med sprudlende godt humør og sympatisk smittende lagånd (samt, mer underlig, ulike dialekter for når han snakker til kamera og når han snakker til lagkameratene). 
Samtidig er ishockeyhelten Petter Forsberg akkurat passe bråkjekk hos svenskene og mener at det norske laget bør tape fordi vi har for mye olje og laks i Norge. 
Dessuten påstår at han aldri har tapt mot Norge. 
Supersyklisten Emma Johansson er mer skeptisk: 
Nordmenn er jo mer vant til å gå på tur enn svensker, påpeker hun. 
Før hun kommer på at nordmenn også vant til å ha med matpakker og sjokolade på turene sine. 
Og dét har de jo ikke her. 
1-1 i fordeler, altså. 

Hvem som går seirende ut av første episode skal vi selvsagt ikke røpe, men en skjebnesvanger avgjørelse på det ene laget gjør at innspurten blir hakket mer spennende enn den så ut til å bli i utgangspunktet. 
Selv om bråsmart realityklipping selvsagt bidrar til å forvirre rundt tid og sted. 

Programlederne Erik Thorstvedt og svenske Peter Jihde er akkurat så tilbaketrukne som de skal være i denne typen programmer. 
Samtidig de er de eneste som virker opptatt av det litt støvete landskamp-elementet i programmet. 
Lagene selv virker mer besatt av om de vinner eller taper, ikke hvem de vinner eller taper mot. 

Mot slutten blir det for mange utstemmingsøvelser for å få landet den éne som må reise hjem. 
Et voldsomt antiklimaks, som ikke helt får programmet tilbake på det gode sporet det la opp til i hovedoppgaven. 
Derfra og ut føles det meste som en undøvendig repetisjon av alle programkonseptene som «Heltenes Kamp» lener seg på fra før av. 

Et stort øyeblikk er uansett når en starstruck og småsjenert Anette Bøe ber Peter Forsberg om autografen. 
Forsberg blir litt forvirret, og Bøe blir enda mer flau, men klarer å lirke fram et papirstykke Forsberg kan putte signaturen sin på. 
Dét er det eneste stedet man også får se heltenes indre kamp. 
Mer slikt hadde gjort dette mye mer interessant. 

Anmeldelsen er basert på første episode 
",1
"Filmanmeldelse «Hoggeren»:– Interessant spillefilmdebut 

«Hoggeren» er et sterkt, men litt for dempet drama. 

Drama / komedie 

Norge. 
9 år. 
Regi: 
Jorunn Myklebust Syversen 

Med: Anders Baasmo Christiansen, Benjamin Helstad, Terje Syversen, Bjarne Syversen, Inger Grethe Syversen. 

Vi har alle vært der: 
Livet føles kjipt, ingenting går som det skal og meningsløsheten er i ferd med å ta overhånd. 
Rett som det er kommer tanken snikende: 
«Hva om jeg bare stikker til skogs?» 
Med «Hoggeren» viser Jorunn Syversen hvorfor det er en dårlig idé. 

Ingen på Gol har hørt fra Anders siden faren hans døde for over ti år siden. 
Plutselig er 39-åringen tilbake i hjembygda for å gi seg i kast med hogstfeltet som tilhørte faren. 
Med svarte jeans, ullgenser, og uten noen videre plan gyver han løs på de massive grantrærne med øks. 

Amatørene briljerer 

I «Hoggeren» er det først og fremst amatørskuespillerne som briljerer. 
Onkel Bjarne (Bjarne Syversen) spiller bonden som gjennomskuer nevøens forsøk på å flykte fra seg selv. 
Dette løser han ved å stille Anders til veggs, og skjelle ham ut for at han hogger trær som en «bever» og vanskjøtter arven etter sin far. 
Også Anders’ fetter Terje (Terje Syversen) gjør en strålende figur når han opptrer som «bekymret fetter», samtidig som han forsøker å rekruttere Anders til selger av aloe-vera-produkter. 

Det er ikke mange replikker som faller fra hovedpersonens munn i løpet av filmen, men Baasmo Christiansen gjør likevel en glitrende rolle der han får muligheten. 
Når Anders kollapser under en joggetur oppstår en fascinerende scene hvor han rett og slett ikke orker å reise seg, men i stedet blir liggende og klynke, mens han halvt gråter, halvt stønner. 
Dette er god og interessant filmkunst som man vil ha mer av. 

Som helhet gjør «Hoggeren» seg for utilgjengelig. 
Det er litt som om regissør Syversen er for betatt av ideen om å vise fram vakker norsk bygdeestetikk – som skog, råning og hotell-diskotek, til at hun klarer å lage en film som samtidig holder på interessen vår. 
Hallingdal er utvilsomt vakkert, men etter hvert blir man litt mett på å se Anders hugge trær, bade, sove og sture. 

I «Hoggeren» begår Syversen en genistrek når hun viser hvordan den romantiske ideen om mannlig ensomhet kan være ganske patetisk når den blir satt ut i live, men filmens største problem er likevel at den mister balansen og blir stående i en slags spagat mellom kunstfilm og psykologisk drama. 
",1
"Filmanmeldelse «The Boss baby»:– Hysterisk morsom 

«The Boss Baby» er en helsprø barnefilm som leverer på både humor og historie. 

Barnefilm / familiefilm 

USA. 
6 år. 
Regi: 
Tom McGrath 

Norske stemmer: Johan Golden, Morten Røhrt, Lars Sundsbø, Henriette Steensrup, Jan Gunnar Røise, Tobias Asphol, Jan Sælid og Øyvind B. Lyse. 

Tim er syv og et halvt år gammel når han får en lillebror. 
Dette innebærer at han ikke lenger er enebarn – og dermed ikke lenger får fem klemmer, tre eventyr og nattasang når foreldrene legger ham om kvelden. 
Tim takler sin nye tilværelse så dårlig at han dykker inn i en fantasiverden der familiens nye medlem – babyen, er en bedriftsspion fra babyfabrikken Babycorp. 

«The Boss Baby» er en spinnvill film fra start til slutt. 
Det ene høydepunktet følger det andre, uten at det blir det minste slitsomt eller anmassende. 
Tim gjør først alt han kan for å overbevise foreldre om at Baby, som forresten går i dress og bleie, men snakker til Tim med mørk mannsstemme mens han gråter som et spedbarn til foreldrene, har onde hensikter. 
Men Baby er ustoppelig. 
Han har kun har ett mål for øyet – nemlig å stjele bedriftshemmeligheten til «Valpco» – firmaet hvor Tims foreldes jobber. 
Dette for få bukt med valpeetterspørselen som visstnok ødelegger for babymarkedet. 

Når den hysteriske kampen mellom Tim og Baby går over i et samarbeid blir filmen enda morsommere. 
Vi tas med til Babycorp, får «hele historien» om firmaet, men når ting begynner å se lysere ut introduseres en stormannsgal superskurk som jakter på både Tim og Baby. 
Filmen rekker imponerende mye på kort tid, og det er like kort mellom spenningstoppene som det er mellom innslagene av vellykket humor. 

«The Boss Baby» er egentlig et slags portrett av et barn med ekstrem sjalusi, som lukker seg inne i sin eget fantasiunivers. 
Det er med andre ord et litt mørkt utgangspunkt, men viser seg å funke ekstremt bra som materiale for en komedie. 
Og fordi vi stort sett ser det som skjer fra Tims perspektiv blir det ekstra morsomt når vi blir minnet på at intrigene tross alt bare finner sted i hans hode. 

«The Boss Baby» er ikke nyskapende på noe vis, og blir nok derfor heller ikke stående som noen bauta innenfor animasjonsfilm for barn. 
Men det er like fullt en totalt underholdende film som nesten ikke mangler noen ting. 
",1
"Filmanmeldelse «Get Out»:Rasende smart 

Komikeren Jordan Peeles horrofilmdebut er briljant original. 

USA. 
15 år. 
Regi: Jordan Peele. 

Med: Daniel Kaluuya, Allison Williams, Bradley Whitford, Catherine Keener. 

Jordan Peeles (til daglig den ene halvdelen av komikerduoen Key & Peele) sjangermiksende satire om amerikanske raserelasjoner kunne knapt kommet på et mer betimelig tidspunkt. 

Én ting er «black lives matter». 
En annen er at Obama-æraen er over (og drømmen om «post-rasesamfunnet» med den?), og at en ny – helt ny – er i gang. 
Filmens amerikanske premiere var dessuten godt timet til sin egen bransjes største fesjå, Oscar-utdelingen, som i tiltagende grad er blitt en arena for diskusjoner rundt det å være svart i Amerika, og dermed også i Hollywood. 

Det kommer til å bli skrevet kronikker om «Get Out» i lang, lang tid. 
Jeg tipper at den blir stående som et større kulturelt referansepunkt enn filmen som vant årets statuett for beste film: 
«Moonlight». 

Er den så god, altså? 
Langt på vei. 
Det er en briljant utklekket film. 

Chris (Kaluuya) og hans hvite kjæreste Rose (Williams) skal besøke foreldrene hennes på landet. 
De vet ennå ikke at Chris er svart. 
Det gjør ikke noe, forsikrer Rose. 
Foreldrene er hippe liberalere som ville ha stemt på Obama tre ganger på rappen om de bare hadde kunnet. 

Det går strykende sånn innledningsvis. 
Mor Missy (Keener) og far Dean (Whitford) – hun er psykiater og driver med hypnoseterapi, han er nevrokirurg – bor i et hjem fylt til randen av «stuff white people like»-stæsj, men faller nærmest over hverandre i klønete iver etter å få Chris til å føle seg velkommen. 

Men det er noe som skurrer. 
Noe med måten Dean snakker om dyr på. 
Noe med hvordan den alkoholiserte sønnen i huset, Jeffrey, omtaler Deans fysiske styrke. 
Og er det ikke underlig at den svært så moderne familien holder seg med svart hjelp, i form av en gartner og en husholderske? 
Disse er merkelig uttrykksløse, som var de «Stepford Wives»-roboter som ikke har fått med seg de siste 50 årenes samfunnsutvikling. 

Ytterligere en slik svart «robot» i gammelmannsklær dukker opp da familien steller i stand en hagefest. 
Da Dean, som er fotograf, tar et bilde av ham med mobiltelefonen, får blitzen ham til å miste fatningen. 
Han får et anfall. 
«Get out!», befaler han Dean. 

Peele, som langfilmdebuterer, mikser en svimlende mengde ingredienser ned i den boblende gryten sin. 
«Get Out» er nominelt en horrorfilm. 
Som sådan låner den både fra slashersjangeren og den psykologiske thrilleren («Rosemary’s Baby»). 

Samtidig er filmen en nattsvart satire, en sadistisk farse, tilsynelatende håpløs, og i perioder også en nesten «ren» komedie (også hvite mennesker synes det er kleint å møte foreldrene til kjæresten, og Lil Rel Howery gjør en strålende innsats som Chris' venn Rod). 

Men alt dreier seg om raseproblematikken, og Peele har ingen planer om å skjule det. 
Svetten til den svarte mannen som blir nervøs når det er for mange hvite i rommet, pipler frem i hver eneste scene. 
Å være svart i USA, sier filmen, er å være omgitt av fiender. 
De som utgir seg for å være dine venner, er også dine fiender – og de vet det ikke en gang selv. 
Du er alene uten noen å kunne stole på. 
Som i en horrorfilm. 

«Get Out» er stappet med fiffige, bitre vitser, både verbale og visuelle (det er ikke tilfeldig at Chris på et tidspunkt redder seg selv ved å plukke bomull). 
Jo mer man vet om amerikansk raseproblematikk, jo mer vil man verdsette den sinnrike jobben Peele, både som manusforfatter og overrumplende sikker filmstilist, har begått. 

Det er en av de sinteste, mest hardtslående filmene om rasisme som noensinne er blitt laget. 
Og etter alt å dømme den mest originale. 
",1
"Filmanmeldelse «Smurfene»:– Et blått mareritt 

«Smurfene – Den hemmelige landsbyen» er omtrent like stimulerende som å se på en skjermsparer. 

USA. 
6 år. 
Regi: 
Kelly Asbury 

Norske stemmer: 
Josefine Pettersen, Svein Østvik, Edward Tobias Schultheiss, Lars Sundsbø, Fredrik Paasche, Per Skjølsvik, Lise Mæland, Tiril Heide-Steen, Anders Hatlo. 

«Smurfene – Den hemmelige landsbyen» har satset hardt på norske stemmer ved å hente inn kjendiser som Svein Østvik («Charter-Svein») og Josefin Pettersen (Noora i «Skam») til å dubbe den norske versjonen. 
Det hjelper lite når filmen ellers er søvndyssende ensformig og uten fnugg av originalitet. 

«Den hemmelige landsbyen» begynner med en eksistensiell krise. 
Mens alle smurfene i den lille smurfelandsbyen har navn som beskriver hva de er – som bakesmurf, gammelsmurf, brillesmurf, politismurf, klønesmurf og psykologsmurf (!), har smurfelandsbyens eneste jentesmurf, Smurfeline, ikke noe navn som beskriver henne på samme måte. 

Fra manusforfatterens side kan grepet sees som et innspill i en debatt om hvordan kvinner først og fremst er noe i kraft av sitt kjønn, dernest ut ifra hva de er og hva de kan. 
Men så langt har denne filmen neppe tenkt. 
Filmens poeng er bare at Smurfeline er litt utenfor fellesskapet. 

Når Smurfeline får mistanke om at det finnes andre smurfer utenfor landsbyen får hun med seg Brillesmurf, Heftigsmurf og Klønesmurf på en leteekspedisjon. 
Turen går gjennom Alice i eventyrland-inspirerte drømmelandskap – med aggressive blomster, selvlysende kaniner og ildsprutende dragefluer. 
Dette høres spennende ut, men er omtrent like stimulerende som å se på en skjermsparer. 
Alt du kan se for deg skje, skjer. 
Det er underjordiske gruver, nesten-drukning i fossefall, samt heseblesende klappjakt med den onde trollmannen Gargamell i hælene. 

Gargamell er filmens eneste humoralibi – og et mislykket et. 
Det skyldes ikke Charter-Sveins dubbing, men de slappe og forutsigbare replikkene han har fått tildelt. 
Hver gang Gargamell eller gribbefuglen hans slår seg, dukker det opp stjerner rundt hodene deres. 
Er ikke animasjonsfilmen ferdig med denne typen effekter? 

Å se Smurfene er som å ta en tur på McDonald’s. 
Du vet nøyaktig hva du får, det er ingen eksperimentering eller overraskelser. 
Når du bare skal ha en burger og pommes frites kan det være greit. 
I en halvannen times barnefilm er det nitrist. 
",0
"TV-anmeldelse «13 Reasons Why»:Selvmord i sosiale mediers tid 

En spenningsserie om et selvmord – for ungdom? 
«13 Reasons Why» utfører balansekunsten forbausende godt. 

Amerikansk TV-serie i 13 deler 

På Netflix fra 31. mars 

Med: Dylan Minnette, Katherine Langford, Christian Navarro m. fl. 

Det er et høyt spill han spiller, «unge voksne»-romanforfatteren Jay Asher. 
Boken han ga ut i 2007, «Thirteen Reasons Why», forsøker å lage spennende, medrivende thriller av den vondeste form for tragedie – selvmordet til en jente i high school-alder. 

Hannah (Langford) er borte for alltid, men har etterlatt seg en bunke kassetter (sånne gamle rare som man puttet i Walkman-en) som nå distribueres blant vennene og «vennene» hennes. 
De føler seg, som så ofte er tilfelle med pårørende etter selvmord, som store, såre spørsmålstegn, grepet av en usalig blanding av sorg, paranoia (var det min skyld?) og instinktiv selvoppholdelsesdrift. 

På kassettene forklarer Hannahs stemme hva og hvem det var som fikk henne til å gjøre det hun gjorde. 
Idet serien starter er båndene havnet hos Clay (Minnette), den magre nørden som var forelsket i henne, og som nok er den, ved siden av foreldrene, som sørger aller mest. 

Clay orker bare litt om gangen. 
Historien rulles således sakte opp, som et «lukket rom»-mysterium i friluft. 
Serieskaperne har en stø hånd på dette feltet: 
«13 Reasons Why» er bedre fortalt enn de fleste fredagskrimmer for voksne på NRK. 

Persongalleriet er stort, og alle får sin historie. 
Disse er tilfredsstillende komplekse nesten alle sammen. 
Jeg sier nesten, for en av «13 Reason Why»s skjønnhetspletter er merkelig nok at Hannah selv på mange måter forblir den mest uforståelige karakteren. 
I alle fall i løpet av de fire episodene VG har sett. 

Asher har ikke gitt henne en sykdomshistorie. 
Det er ingenting som tyder på at Hannah var klinisk deprimert. 
Hun var snarere sterkt utadvendt, positiv og offensiv. 
Hun må altså ha tatt livet sitt i en slags affekt, som vi må anta ville vært forbigående, fremprovosert av en serie ubehagelige erfaringer. 

Slikt skjer jo, dessverre. 
Men serien klarer ikke helt å få oss til å føle smerten hennes. 

Det er en spenningsserie for unge mennesker. 
Det er også en slik fortelling som det er meningen at de unge skal diskutere med foreldre og lærere etterpå, problematiserende som Ashers uttalte forbilde, nittitallsserien «My So-Called Life». 

De nye arenaene for mobbing og utestenging – sosiale medier og internettet i sin alminnelighet – får ikke uventet mye av skylden. 
Men Asher later ikke som om mobbing ikke har funnets til evig tid. 
Det er bare det at graffitien på toalettveggen føles så mye vanskeligere å male over nå. 

Effektiv spenningsserie 

Ungdommene føles veldig «millennial». 
Veltalende, snusfornuftige, veslevoksne – men kanskje dårligere egnet enn tidligere generasjoner når det kommer til å takle motgang. 
Man tar seg i å undres over hvordan de kommer til å hanskes med nederlagene og sorgene som venter dem i voksenlivet. 

Serien smører tjukt på – selve premisset er tjukt – og er ikke uten sine utroverdig overdramatiske sider. 
Den surfer gjerne innom det spekulative og melodramatiske, og er ikke «hip», som for eksempel «Skam». 

Men den gjør en edel jobb med å prøve å gre i de komplekse følelsene som oppstår i kjølvannet av selvmord, og de store ringvirkningene det får. 
Og å peke på hvordan tilsynelatende små hendelser kan få store konsekvenser. 

Mest av alt er den en effektiv spenningsserie, utmerket spilt av et dusin ungdommer vi ganske sikkert vil få se mer til i fremtiden. 

Anmeldelsen er basert på de fire første av 13 episoder 
",1
"TV-anmeldelse «Folkevalgt»:Hjelp, vi må på Stortinget. 

Bare delvis fungerende leven med Løvebakkens innside og bakside. 

Norsk humordramaserie i 8 deler 

TV2 torsdager kl. 22.40 

Med: John Brungot, Mads Ousdal og Caroline Glomnes Johansen 

De som forventer poengtert politisk satire med samfunnsbrodd i TV 2s nye humorsatsing må lete andre steder. 
Det er et godt stykke opp til vidd som «Javel, herr statsråd» og «Veep». 
Eller realitetene i spesielt amerikansk og til dels britisk politikk for tiden (Og for så vidt har vi etterhvert fått vår andel ufrivillig morsomme situasjoner i våre hjemlige politiske tilstander også). 

«Folkevalgt» lener seg heller mot ulike varianter av pinlig situasjonskomikk, by mot bygd-problematisering og åpenbar parodi. 
For eksempel er Ap-leder Sverre Lie (Erland Bakker), snarlik en leder i et Arbeiderparti fra en galakse ikke langt herfra. 
Til dels i mimikk, men mest i sine stadige frankofile henvisninger og retoriske punktum på Asterix-latin. 

Hovedpersonen Roy Myren Talseth (John Brungot) er Hitra-ordføreren og fjerdevaraen som plutselig rykker opp som fullverdig stortingsrepresentant. 
En blid kokosbolleentusiast med Nils Arne Eggen-lydbok som moralsk og strategisk bibel. 
Folkets mann, med overdimensjonert bart, og klær som enten er for store eller for små. 

Roy møter Løvebakken med lavmælte landsfaderambisjoner. 
Selvsagt oppfatter han ikke at han umiddelbart stemples som stortingsgruppas dust. 
Selvsagt gjør han ting med godtroende glød, som for eksempel i «I love Hitra»-T-skjorte på direktesendt TV-debatt. 

Mads Ousdal er god, men noe forutsigbar som arrogant partirådgiver. 
Kun opptatt av representantens klikk-magnetisme og hentetider på SFO (som - detalj - vel ikke heter SFO i Oslo?). 
Caroline Glomnes Johansen får litt lite å spille på som Roys kyniske «ny i stortingsgruppa»-konkurrent. 
Rollen prøver å spisse albuene og karriereambisjonene med ulike nyanser av hersketeknikk. 

I bunn ligger også historien om den ansiktsløse stortingsrepresentanten som isolerer seg på kontoret sitt i årevis uten å gjøre det døyt. 
Her representert ved en overstadig nedsløvet Trond Høvik som deler sin tilmålte valgperiode mellom Sim City og ostepop. 

Utfordringen er at seriepremisset er hakket for forelsket i å spille på fordommer om både korrekte bypamper og klønete bygdenisser. 
I et forsøk på å tulle med omdømmefilm og sosiale medie-eksperter i andre episode legges parodien for eksempel for nær virkeligheten til at det blir så morsomt som det muligens var tenkt å være. 

Pinlighetskomikk (her i form av dører som ikke vil åpne seg, kjedelige gruppemøter og keitete medietekke) med menneskelig varme er en innviklet likevekt. 
De gangene det fungerer her, er det fordi produksjonen er tett og presis. 
Og oppleves, til dels, troverdig fordi skuespillerne spiller manuset ut som drama, og ikke som komedie. 
Mange flinke folk både foran og bak kamera klarer likevel ikke å gjøre dette hverken morsomt eller bitende satirisk nok. 
Det artigste poenget etter to episoder er at partileder Lie konsekvent aldri kjenner igjen Roy. 

Sannsynligvis en altfor gjenkjennelig situasjon for de fleste folkevalgte. 

Anmeldelsen er basert på seriens to første episoder 
",0
"Filmanmeldelse «Ghost in the Shell»:– Ikke sci-fi «nok» 

«Ghost in the shell» sikter, men bommer på dagens sci-fi-trend 

USA. 
12 år. 
Regi: 
Rupert Sanders 

Med: 
Scarlett Johansson, Pilou Asbæk, Takeshi Kitano, Juliette Binoche, Michael Pitt, Michael Wincott. 

«Ghost in the Shell» er ingen ny oppfinnelse, men en japansk tegneserie som har eksistert siden 1989. 
Det har derfor ikke gått upåaktet hen at regissør Rupert Sanders har gitt den asiatiske hovedpersonen Motoko Kusanagi nytt, vestlig navn og utseende gjennom Scarlett Johanssons karakter Major Mira Killian. 

I den fiktive storbyen hvor handlingen utspiller seg – noen år inn i fremtiden – er den viktigste forskjellen mellom fortid og «nåtid» at mennesker kan forbedre seg selv ved hjelp av kybernetikk. 
De skaffer seg ikke bare robotkroppsdeler, som røntgensyn eller en lever som tåler uendelig med alkohol – også hjernen kan forbedres slik at man kan kommunisere ved hjelp av et tankesamband, og hacke hverandres. 

Nettopp det at hva, eller hvem, som helst kan hackes, er grunnen til at Major Mira eksisterer. 
Når hun etter å ha omkommet i en ulykke får sin menneskehjerne transplantert inn i en robotkropp, blir hun angivelig til en superkyborg som bedre enn alle andre er i stand til å slåss mot terrorisme og cyberkriminalitet. 

Visuelt sett har «Ghost in the Shell» mye gående. 
De beste scenene er oversiktsbildene av den uhyggelige storbyen, hvor reklameplakater er erstattet med hologrammer av mennesker på størrelse med skyskraperne, og hvor fortidens skitne kjøttmarkeder eksisterer side om side med de nye oppfinnelsene. 

Handlingen i filmen spriker i litt for mange retninger til at man klarer å bygge opp noen nerver eller engasjement rundt det som skjer. 
Jakten på cyberterroisten Kuze (Michael Pitt) er over før den har begynt ordentlig. 
Det største problemet er likevel filmens utakt med resten av dagens sci-fi-landskap. 

Selv med heftig bruk av kildekoder, sletting av minner og hemmelige nettverk, blir den teknologiske delen av manuset for lite gjennomtenkt til at det oppstår noen ordentlige dilemmaer rundt kunstig intelligens – som åpenbart er det filmen prøver å skape. 
I en virkelig verden hvor datamaskiner er i ferd med å lære seg egenskaper som menneskelig intuisjon, føles en hjerne i en robotkropp rett og slett ikke sci-fi «nok». 
",0
"Filmanmeldelse «Life»:Ubehagelig fengslende 

Daniel Espinosas «Life» er på ingen måte nyskapende, men overgår lignende filmopplevelser 

USA. 
15 år. 
Regi: 
Daniel Espinosa 

Med: Ryan Reynolds, Jake Gyllenhaal, Rebecca Ferguson, Ariyon Bakare, Hiroyuki Sanada og Olga Dihovichnaya 

Starten er majestetisk, på grensen til idyllisk: 
En romsonde har returnert fra Mars med det første beviset på liv utenfor jorden. 
Et mannskap på seks forsker på organismen ved Den internasjonale romstasjonen. 
Nede på jorden jubles det og «marsboeren» får navnet Calvin. 
Men forskeren Hugh (Ariyon Bakare) mister en dag kontrollen og Calvin viser seg å være alt annet enn en søt og uskyldig skapning. 

Her opphører all harmoni og filmen går over i mannskapets heseblesende kappløp om å holde seg i live, samtidig som de må forsøke å finne måter å tilintetgjøre Calvin på. 
Skulle Calvin vinne, står hele menneskeheten i fare. 

Høres det kjent ut? 
Ja. 
Å forhindre masseødeleggelse og total utslettelse av livet på jorden er på ingen måte nyskapende. 
Vi har sett det før: 
Både i 70-tallsklassikeren «Alien», og i filmer som «Independence Day» og «War of the Worlds». 
Men regissør Daniel Espinosa slår på stortromma og serverer en ubehagelig fengslende sci fi-thriller som får deg til glemme tidligere filmopplevelser. 
I hvert fall så lenge du sitter i kinosalen. 
Med upåklagelige effekter kommer du til å skvette, vri deg i setet og føle deg utilpass, kanskje til og med litt kvalm. 

Når det gjelder rollebesetningen er det lite å utsette. 
De mindre kjente Hiroyuki Sanada og Olga Dihovichnaya spiller vel så bra som Rebecca Ferguson og Jake Gyllenhaal. 
De seks skuespillerne tildeles få engasjerende personlighetstrekk og ingen av dem har en spesielt framtredende rolle. 

Det er altså ikke karakterene som driver historien. 
Det gjør «Life» mindre forutsigbar enn den kunne vært. 
For Calvin må drepe for å overleve og det går naturligvis ut over noen. 
Men akkurat hvem det blir er nærmest umulig å forutse. 
Det gjør det lettere å tilgi irriterende avslørende replikker av typen «dette skulle være et rutineoppdrag» og «vi har aldri forberedt oss på dette». 
Dem kunne Espinosa med fordel spart seg for. 
",1
"Filmanmeldelse «Power Rangers»:Fengende kitsch-fest 

Ikonisk TV-serie gjør seg overraskende bra på storskjerm. 

USA. 
12 år. 
Regi: 
Dean Israelite 

Med: Elisabeth Banks, Bryan Cranston, Naomi Scott, Dacre Montgomery, Becky G, RJ Cyler, Ludi Lin og Bill Hader 

Det glade nittitallet, da det var få ting som skrek «etter skoletid» høyere enn den heseblesende introlåten til «Mighty Morphin’ Power Rangers». 

Amerikaniseringen av japanske «Super Sentai» var uimotståelig tacky - med forferdelig skuespill, fargerike spandex-drakter og sjarmerende elendig miniatyreffekter. 
Serien var like fjollete hyperaktiv som den ble ikonisk. 
Jeg glemmer aldri første gang jeg så Megazord banke skiten ut av en kolossal enhjørning. 

Men det har gått 20 år og minst like mange spinoff-serier siden, og det er vanskelig å se for seg at et konsept med et så tynt livsgrunnlag på en storskjerm overlever ambisjonene som et budsjett i hundremillionklassen fører med seg. 

Selv om denne oppdaterte skapelsesberetningen inneholder for mange beleilige tilfeldigheter og flate dialoger, klarer den mellom de glorete CGI-effektene å bevare mye av den essensielle sjarmen fra originalserien. 

Vi følger fem tenårings-«misfits», ledet av tidligere quarterback Jason Scott (Montgomery), som møtes litt vel tilfeldig der noen millioner år gamle fargekodede mynter ligger begravet. 
Myntene gjør dem sterkere og leder dem til Zordon (Bryan Cranston), som har blitt oppgradert fra en gigantisk lavalampe til en 180 graders vegg av «pin art» siden sist. 
Han sier de må redde universet enten de vil eller ei. 

Det blir en episk kamp mellom fem tenåringer som opplever pubertet 2.0, den gullavhengige heksen Rita Repulsa (tidvis skremmende portrettert av ellers lystige Elisabeth Banks) og gigantiske roboter. 
Det er «Pacific Rim» (2013) møter «The Breakfast Club» (1985), med litt dårligere effekter og drama. 

Men det regissør Dean Israelite virkelig gjør riktig, er å beherske tempoet i den halvannen timen før den røde rangeren for første gang roper «It’s morphin’ time». 
Det seige tempoet holder seeren på kanten av setet, for vi vet jo nøyaktig hva klimakset er, men på veien blir vi godt kjent med hovedkarakterene, noen klisjefylte, andre forfriskende. 
Litt progressiv er filmen også - rangernes farge spiller ikke lenger som en dårlig vits om deres etnisitet, og den ene rangeren nevner i en bisetning at hun er lesbisk, uten at det blir noe mer hokus pokus rundt det. 

Actionsekvensene er forbausende oversiktelige blant all bygningsstøvet og det vordende vennskapet mellom rangerne er troverdig. 
Legg til noen sjarmerende referanser til andre actionfranchiser som «Die Hard» og «Transformers», samt den kløktigste produktplasseringen jeg har sett på noen år, så snakker vi fengende kitsch-fest her. 

Om bare effektene var litt dårligere. 
",1
"Filmanmeldelse «Oskars Amerika»:Modig, men utydelig 

«Oskars Amerika» er en mørk og spennende barnefilm med en alvorlig slagside. 

Norge. 
6 år. 
Regi: 
Torfinn Iversen 

Med: Odin Eikre, Jørgen Langhelle, Bjørn Sundqvist, Marie Blokhus, Torstein Bjørklund Anders T. Andersen, Jonathan Espolin-Johnson 

«Oskars Amerika» har et originalt manus fullt av voksne mennesker med alvorlige problemer. 
For en barnefilm er det både et interessant og modig utgangspunkt. 

Ti år gamle Oskar (Odin Eikre) bor med sin alkoholiserte mor (Marie Blokhus) på vakre Andøya i Vesterålen. 
Når moren skal på avrusning lyver hun og forteller Oskar at hun skal til Amerika. 
I mellomtiden må Oskar bo hos sin bestefar, en bister og sur gamling med skitten helsetrøye, lange neglern og uten snev av glimt i øyet – glitrende spilt av Bjørn Sundquist. 

Som mange andre barnefilmer, er også historien om Oskar drevet av et grandiost prosjekt. 
Når Oskar møter Levi (Jørgen Langhelle), en lettere psykisk utviklingshemmet mann som ifølge bygdas politi er «farlig», bestemmer de to seg for å ro til Amerika for å finne Oskars mor. 
Før de kan dra må de imidlertid finne Levis' forsvunne hest. 
Jakten går via en i overkant karikert gjeng med slemme gutter og store mengder idyllisk nordnorsk landskap. 

«Oskars Amerika» blir aldri kjedelig. 
Likevel burde det alvoret som filmen legger opp til med sine mange tragiske skjebner vært taklet på en bedre måte. 
Er moren til Oskar egentlig egnet som omsorgsperson? 
Er det håp for henne og sønnen? 
I stedet for å ta tak i spørsmål som dette roter filmen det til for seg selv, ved i stedet å fokusere på skjulte slektsforhold mellom Levi og Oskars bestefar. 
Den kobler også inn drømmeaktige sluttsekvenser som forvirrer mer enn det oppklarer. 

Moralsk tvetydighet er bra, men ikke når det skyldes at vanskelige tema får en lettvint behandling. 
Her burde regissør og manusforfatter Torfinn Iversen ha satt inn alt på å vise hvor han vil med historien. 

Virkelig gode barnefilmer har det nettopp med å ta barn på alvor, ved å vise at verden kan være kjip og komplisert, men at det samtidig finnes håp. 
I «Oskars Amerika» blir det litt for mange moralske uklarheter til at vi skjønner hvem og hva vi skal heie på. 
",0
"Filmanmeldelse «Patriots Day»:Bombene i Boston 

Delvis vellykket om jakten på Boston-terroristene. 

USA. 
15 år. 
Regi: 
Peter Berg. 

Med: Mark Wahlberg, Kevin Bacon, J.K. Simmons, Michelle Monaghan. 

Peter Bergs film om bombene som eksploderte under Boston-maratonen i 2014, og jakten på det som viste seg å være to gjerningsmenn (brødrene Dzhokar og Tamerlan Tsarnaev), har en håndfull svært effektive sekvenser. 

De tre dramatiske action-«set piecene» er blant dem. 
Den første er rekonstruksjonen av hendelsene på åstedet der bombene gikk av. 
Den gir et stressende, vondt innblikk i hvordan trente profesjonelle reagerer på plutselig panikk og kaos. 
Den andre er den intense skuddvekslingen (i et boligstrøk) som medførte at Tamerlan døde, muligens grunn av kulene og muligens fordi lillebroren kjørte over ham med en SUV. 
Den tredje er arrestasjonen av Dzhokar, en operasjon som utføres med militær presisjon. 

Gjemt mellom disse prangende sekvensene – som alle er koreograferte, regisserte og klippet av noen som vet hvordan man gjør slikt (en sjelden kvalitet i våre dager, underlig nok) – utspiller det seg et annerledes drama i FBIs ad hoc-kommandosentral i et nedlagt lagerbygg. 
Det er et drama om hvordan ubegrensede mengder teknologi kan underlette arbeidet i store menneskejakter som dette, og hva menneskets rolle i denne brave, nye, overvåkede verdenen kan være. 

Dette er et spor Berg med fordel kunne ha fulgt med større flid og interesse. 
For det er ingen tvil om at filmen for øvrig lider under de mer konvensjonelle valgene han tar. 

«Patriots Day» er en film med mange gode skuespillere, også i de mindre rollene, men karakterene føles likevel som utslitte arketyper (også Clint Eastwoods ikke ulike «Sully», fra i fjor, led under dette). 
Mark Wahlberg spiller den samme rettskafne irskamerikanske bostonianeren han har spilt siden tidenes morgen. 
De andre politimennene erter hverandre grovt og stadig, men alltid kjærlig. 
Alles liv er på opptur før katastrofen inntreffer. 
Og alle er flinke til å si «jeg elsker deg» på telefonen. 

Regissøren enten kan ikke eller vil ikke kaste særlig lys på gjerningsmennenes radikaliseringsprosesser, som i Dzhokars tilfelle synes å være mer eller mindre tilfeldig, men han styrer stort sett unna de mer typiske konfliktene mellom kommandoleddene. 
«Patriots Day» er en film om liv som går videre i en unntakstilstand. 
Om etterforskere som lar «byen arbeide for seg» og menneskenes evne til å holde sammen når det gjelder som mest. 

Som sådan er det mye blomstrete, konstruert dialog her. 
Den burde vært rensket bort. 
Jeg tenker på Wahlbergs sentimentale (og merkelige) monolog mot slutten, ja visst, men også de mer kjekkasaktige replikkene som avleveres midt under ekstreme skuddvekslinger. 
(Må det være slik i amerikansk film?) 

«Patriots Day» er i lange perioder en unektelig både interessant, vellaget og genuint spennende film. 
Men det som kunne blitt et verdifullt innblikk i hvordan et moderne, fungerende samfunn takler ekstraordinære begivenheter, forfaller til sist til en serie carpe diem-fraser av den typen vi har hørt tusen ganger før. 

At filmens prat om «samhold» og «tro» klinger vemodig i en tid da ord som «splittelse» og «mistro» er mer vanlige i setninger som inneholder navnet Amerika, er en annen sak, men verdt å nevne. 
",1
"TV-anmeldelse «Elven»:Kneippbrødkrim 

Langsomt mot nord. 

Norsk TV-serie i åtte episoder 

TV3 torsdager kl. 21.30 

Med: 
Espen Reboli Bjerke, Ingeborg Raustøl, Dennis Storhøi, Thomas Hayes. 

Norske TV-dramaserier ser bra ut for tiden. 
Regissører og klippere vet hvordan man forteller med bilder, og bildene de har å jobbe med er ofte velkomponerte og vakre. 
Problemet er ofte at de ikke har noe å fortelle. 

Når noen jogger lenge i skogen i «Elven», når andre går langsomme, ordløse turer i underjordiske ganger på jakt etter spor (som de selvsagt finner) eller når kameraet tas opp i luften for å ta flotte, monokrome landskapsbilder av et grågustent Nord-Norge, føles det imidlertid ikke som utslag av visuelle ambisjoner (og/eller visuelt jåleri). 

Det føles som innklippsbilder som er der for å hale ut tiden. 
Som om det ikke er tilstrekkelig manus tilgjengelig, eller interessante nok mennesker å filme, til å fylle åtte episoder á 45 minutter (hvorav VG har sett to). 

10 år gamle Silja kommer over en hånd i elven som renner gjennom det fiktive tettstedet Djupelv i Troms. 
Det lokale lensmannskontoret fatter naturlig nok en viss interesse for saken, som tar en ytterligere tragisk vending da noen blir funnet død på det avstengte militærområdet i bygda. 

Det vil si: 
Interessen er det stort sett «søringen» Thomas Lønnhøiden (Reboli Bjerke) som står for. 
De andre synes å mene at det beste man kan gjøre er å lene seg tilbake og vente på Kripos. 
(Det kommer til å bli skrevet kronikker i Nordlys om lokalbefolkningens tafatthet og den kaffelatte-slurpende Østlandsmannens initiativrikdom i denne serien). 

Ja, sterke krefter i både militæret og politiet synes i grunnen å nære et sterkt ønske om at ingen finner ut noe i det hele tatt. 
Man mer enn aner konturene av en større konspirasjon. 
Og imens løper det en antatt galning rundt i skogene med gevær med kikkertsikte. 
Han har motorsag også. 

Silja kommer fra en læstadianerslekt, med alt det innebærer av taushet og skam. 
Morens hennes er bygdas sorte får, og tar ekstraknekk som prostituert på militærbrakkene. 
En ung, arrogant pappagutt fra sør (Thomas Hayes) kommer opp til dette militæranlegget og går rett inn i etterretningsbataljonen. 
Etter to episoder er det uklart hvilken rolle han kommer til å spille i serien, bortsett fra å lokke unge «SKAM»-fans til å se den. 

Vi møter representanter fra lokalbefolkningen også, men får ingen sterke inntrykk av hvem de er. 
Lønnhøiden selv – søringen, altså – synes å være forvist fra Oslo (kaffe latte-paradiset Grünerløkka?) til det mørke nord som følge av fatale feil begått i hovedstaden. 
Han virker labil og lei, og henfaller til plutselige raserianfall, men forblir tynt skissert i løpet av de første to episodene. 

«Elven» synes å hente inspirasjon fra klassiske filmthrillere som «Vitne til mord» (1985), «Nattsvermeren» (1991) og «Motorsagmassakren» (1974). 
Den gufne småbygdstemningen og bruken av musikk virker dessuten å ha ambisjoner i retning David Lynch. 
Det er i så fall ambisjoner som ikke realiseres i løpet av de to første epsiodene, for å si det mildt. 

For altså: 
Dette er veldig TV-ete – og TV slik vi pleide å kjenne det. 
Dovnere i tempo, lite interessert i å formidle noe av karakterenes indre liv, tilfreds med såpeaktig dialog og sjablong-plotting. 

«Elven» er som sagt pen å se på, og greit spilt, og det er selvsagt mulig at den spiller seg varm etter hvert. 
Det er på generelt grunnlag et ubetinget gode at det i det hele tatt lages TV-krim for vårt vesle språkområde. 

Men de to første episodene er kjedelige. 

Anmeldelsen er basert på de to første av i alt åtte episoder 
",0
"Filmanmeldelse:«Skjønnheten og udyret»: 
Storslått, men småtam 

Nyinnspillingen av Disney-klassikeren gnistrer av vakre scener, men mangler humor og snert. 

Skjønnheten og Udyret 

USA. 9 år. 
Regi: 
Bill Condon 

Med: 
Emma Watson, Dan Stevens, Ewan McGregor, Luke Evans, Emma Thompson, Josh Gad, Timothy Spall 

Det er nærmest en selvfølge at Walt Disney Pictures, når de skal lage en live action-versjon av tegnefilm-klassikeren fra 1991 vrenger ut alt de har av kostymer, spesialeffekter og scenografi. 
Resultatet er, ikke uventet, en filmatisk overdådighet, rent visuelt. 

Belle (Emma Watson) er en ung og vakker mademoiselle bosatt i en fransk landsby hvor hun er den eneste som leser bøker. 
Hun er lei av det provinsielle livet, lengter ut i verden, og bruker alle sine krefter på å unngå Gaston – en usympatisk klyse av en soldat som plager henne konstant med mas om frieri. 

Når Belle blir tatt til fange av Udyret (Dan Stevens) som bor på et forhekset slott, og som er dømt til å se ut som et monster helt til han finner noen som kan elske ham, slipper hun unna landsbyens tyranni, men må forholde seg til et nytt dilemma: 
Kan man elske et uhyre? 

«Skjønnheten og udyret» har mye, men ikke alt man kan ønske seg av en eventyrfilm. 
Det er slottsmagi, hvite hester, fortryllende landskap – og de skumle scenene er akkurat passe skumle. 
Første gangen vi får se Udyret luske rundt i de mørke gangene på slottet går det kaldt nedover ryggen. 

Filmen har likevel noen mangler. 
En av dem er fraværet av ordentlig snert hos birollene. 
I «Løvenes konge» er det Pumba og Timon, I «Shrek» er det eselet, og i «Skjønnheten og udyret» skal det være den snakkende tekannen, lysestaken og klokken. 
Men her er det skuffende lite moro å hente. 

Selv de mest strømlinjeformede barne- og familiefilmene har stadig oftere «tøffe jenter» i hovedrollen. 
Derfor må det ha vært vanskelig for regissør Bill Condon å blåse liv i en historie om en kvinne hvis skjebne er å smelte hjertet til en prins. 
«Skjønnheten og udyret» er riktignok en moralsk lekse i indre skjønnhet, men forsøker seg også på en litt mer oppdatert kvinnerolle. 
Belle presenteres for eksempel som ekstremt intelligent, og kjærligheten mellom henne og Udyret tar form som en felles interesse for litteratur. 
Denne nesten-feministiske ambisjonen glipper riktignok totalt mot slutten, men det får være greit: 
Det er tross alt bare eventyr. 

VILDE SAGSTAD IMELAND 
",1
"TV-anmeldelse «Mandagsklubben»:Bleh-mandag 

«Mandagsklubben» er gjenopplivet for femte gang. 
Men hvorfor? 

Norsk panelshow i 10 episoder 

TVNorge mandager kl. 21.30 

Med: 
Anne Rimmen, Dag Sørås, Else Kåss Furuseth og Calle Hellevang-Larsen 

For de av dere som sliter med å huske formatet: tenk «Nytt på Nytt» minus poengtavle pluss øl. 

«Mandagsklubben» fikk tre sjanser på TVNorge mellom 1996 og 2000, før den sterkere torsdagsinkarnasjonen fikk to ekstraliv hos konkurrenten TV 2. 
Nå er det løse panelshowet tilbake på moderkanalen, uten at man helt skjønner hvorfor. 

Det ligger noe i det min kollega skrev i anmeldelsen av «Stian Blipp Show» sist uke: 
«Norge er et land med flere gode TV-programledertalenter enn gode TV-programkonsepter». 

Det er overhodet ikke mangel på talent i «Mandagsklubben». 
Anne Rimmen er stødig, Dag Sørås viderefører noe av Otto Jespersens sinnapolitiske brodd og Kåss Furuseth har sin normale selvmedlidende sjarm. 
Det er fraværet av ideer som er problemet. 

Det åpner med vitser om statsminister Erna Solbergs fasong. 
Sesongens første gjest, Jonas Gahr Støre, som drikker vann, nøler selvfølgelig med å le - enten av diplomatiske grunner eller fordi det bare er ufattelig umorsomt. 

Stemningen er stiv. 
Er det Munkholm i glassene, kanskje? 
Neida, det løsner seg opp et kvarter inn når Rimmen introduserer «Jævla homo»-kampanjen. 
Panelet finner kjemien her, og det hensiktsløse formatets fordel kommer fram når de bare kan skyte løs uten å bry seg om «rett svar». 

Men det er en vaklende affære, og programmet treffer langt fra blink. 
Atle Antonsens forsøk på å lage humor av framsnakking av nazistenes effektivitet er hverken kontroversielt, originalt eller spesielt morsomt. 
Støre er mer et hinder for politisk satire enn en ideell førstegjest, og programmet ligner altfor mye på sin fredagssøster på NRK. 

Dag Sørås klarer riktig nok å både provosere og vekke latter. 
Spesielt når han «ranter» om norske feminister viser han potensialet til å gi programmet Otto-faktoren som savnes fra den gangen formatet rådet. 

Selv om man trekker på smilebåndet av en burka-kledd Calle som ramler på langrennski, er den Karine Haalandske VB-en hans helt utdatert. 
Det er litt bedre avslutningsvis når han får hjelp av Sondre Lerche til å lage en sommerhit av Eirik Jensens SMS-logg. 

Det er vanskelig å mestre panelformatet ved første (eller femte) forsøk og som sagt, Sørås viser mest potensial til å føre dette videre. 

Foreløpig må vi leve med at mandag fortsatt er ukens kjipeste dag. 
Spesielt om dette var grunnen til at Rimmen og Almaas byttet kanal. 
",0
"TV-anmeldelse «Best før»:Bra nå 

Smertefullt fornøyelig om 40-årskrisen(e). 

Norsk komiserie i 10 episoder 

Sesong 1 ligger på TV2 Sumo 

TV 2 lørdager kl. 22.10 (premiere 18. mars) 

Med: 
Linn Skåber, Christian Skolmen, Renate Reinsve, Anne Marie Ottersen. 

De færreste synes det er særlig stas å fylle 40. 
Men Lena (Skåber) i «Best før» får det spesielt ille. 

Ikke nok med at hun mister jobben i det pretensiøst «urbane» magasinet Vertigo («du skulle runke og kaste terning!») fordi hun ikke har hørt om Kygo. 
Kjæresten hennes Morten benytter attpåtil dagen – ja, selve dagen – til ikke bare å glemme den, men også å gå på date med en annen. 

Hun heter Anemone (allerede navnet er irriterende), har vært Lenas kollega i Vertigo og er høy og slank som en modell. 
Dessuten 15 år yngre. 
En ulykke kommer sjelden alene. 
Lena får føle på den fulle og hele ketsjupflaskeeffekten. 

«Best før» er en klassisk pinlighetskomedie, klart i slekt med den tidligere Skåber-serien «Hjerte til hjerte» (det er de samme folkene som står bak). 

Er den vond? 
Til tider smertefull. 
Som da Lena og hennes innleide spanske «kjæreste» Pablo skal underholde i et bryllup, akkompagnert av Morten og Anemones overbærende smil og en mikrofon som dessverre er på under forberedelsene. 

Pute-TV serier om ydmykelser og ekstrem flauhet kan noen ganger bli monotone. 
De dreier seg jo om folk som aldri utvikler seg, aldri lærer av feil. 
Mennesker som bare fortsetter å grave når de har nådd bunnen. 

Så det er godt at det er den begavede komediennen Skåber som er det absolutte midtpunktet her. 
Uten henne hadde manuset – med sine skudd på åpne mål (terapisamtaler og Tinder, vitser om dildoer og svette sjekkescener) – neppe fungert halvparten så bra. 

Godt skuespill fra de andre, og en og annen saftig spydighet – Lena til sønnen: 
«Pappa er opptatt av design og fine ting, sånn som jenter er» – veier opp for de litt underlige aspektene i historiene (samlivsbrudd i førtiårene, spesielt de som involverer barn, er som oftest betydelig bitrere enn dette). 

«Best før» er likevel et énvkinneshow. 
Med en skuespiller som kan kryste mye moro av det å gå om bord i en båt i sin midte. 

Anmeldelsen er basert på de fem første av 10 episoder 
",1
"TV-anmeldelse«En bit av historien»: 
Lettbeint historietime 

Henriette Steenstrup og Fridtjov Såheim serverer lettbeint og lærerik søndagsunderholdning. 
Men aper etter originalen. 

«En bit av historien» 

Norsk underholdningsserie i 8 episoder. 

TV 2 og TV 2 Sumo søndager kl. 21.45 

Med: 
Henriette Steenstrup og Fridtjov Såheim 

To programledere spiser seg ukentlig gjennom ulike tidsepoker samtidig som de kler seg, ter seg og lever tilnærmet likt som man gjorde i den aktuelle perioden. 
For å forstå seg bedre på datidens utfordringer, samfunnets dynamikk og (ikke minst) kjønnsrollene, hentes kokker, forskere, historikere, professorer og andre aktuelle inn som ekspertstemmer. 
Matprogram møter historisk dokumentar møter underholdning, altså. 

Fikk du med deg: 
Såheim og Steenstrup gikk fra hverandre i høst - nå sammen på skjermen 

Konseptet er på ingen måte nytt. 
I Sverige kom «Historieätarna» på skjermen allerede i 2012 og hadde godt over én million seere hver episode helt til de ga seg i fjor. 
Da hadde de vært gjennom 20 ulike tidsperioder. 
I den norske versjonen er det Henriette Steenstrup og Fridtjov Såheim som skal gi oss et lærerikt tilbakeblikk på Norges historie. 
I løpet av åtte episoder geleides vi gjennom alt fra vikingtiden til industrialiseringen og 70-tallet. 

Snakker ut i stort intervju: 
Steenstrup og Såheim om skilsmissen og TV-serien (+) 

Det kanskje aller beste er når Steenstrup og Såheim viser oss hvordan de forskjellige samfunnslagene levde. 
Fra adel til bonde under eneveldet, og fra frikere til sosser på 70-tallet. 
Konseptet er også ekstremt gjennomført. 
Helt ned til undertøyet, faktisk. 
Artig er det også når Steenstrup som adelskvinne inviterer Else Kåss Furuseth (som seg selv) til syltetøy, som var et statussymbol på den tiden. 
Men de to venninnene har ikke så mye å snakke om, fordi det den gang ikke var passende å snakke om for eksempel ekteskapsproblemer eller hva man hadde under kjolen. 

At 
«En bit av historien» følger den svenske søsterserien til nærmest punkt og prikke, er kanskje ikke så rart med tanke på at den var en publikumstreffer. 
Hvorfor endre på noe som allerede har vist seg å fungere? 
At Steenstrup og Såheim var gift under innspillingen gjør at de har en veldig god kjemi, og kan utspille kjønnsrollene på en troverdig måte. 

Men den norske utgaven kommer ikke unna at den er hakket mer tullete enn den svenske. 
Istedenfor å være undersøkende og nysgjerrig, blir den noen ganger litt vel forklarende. 
Litt sånn barne-TV-aktig «nå gjør vi dette, dere» og «å, jasså? 
Hvorfor det?», akkompagnert av overtydelig mimikk. 
Irriterende er det også at Såheim tidvis er litt feig i matveien, og ikke alltid tør smake på maten som serveres. 

Episodene følger ikke epokene kronologisk, noe de gjerne kunne gjort slik at man bedre kunne fulgt med på utviklingen. 
Men «En bit av historien» er uansett et program som får deg til å reflektere, samtidig som du serveres interessante hendelser i Norges historie. 
Således er det perfekt, lettbeint søndagsunderholdning. 
",1
"Filmanmeldelse «Hidden Figures»:Hemmelige heltinner 

De var svarte, de var kvinner og de var med å sende en mann til månen. 

USA. 
Tillatt for alle. 
Regi: 
Theodore Melfi. 

Med: Taraji P. Henson, Octavia Spencer, Janelle Monáe, Kevin Costner. 

Er Hollywood, etter mange år i superheltenes vold, i ferd med å gjenoppdage kvalitetstårepersen? 

Det kan føles slik. 
Mange av årets Oscar-nominasjonsgrossister – «Moonlight», «Manchester By The Sea», endog «LaLa Land» – gikk på forskjellige vis til angrep på lommetørkelene. 
Ingen gjorde det på mer ublu måte enn «Hidden Figures», som er basert på virkeligehendelser. 
Den fikk tre nominasjoner, men gikk tomhendt hjem. 

Det handler om tre svarte mennesker i borgerrettighetskampens USA som ikke bare er frekke nok til å være fargede, men kvinner i tillegg. 
Disse jobber, trass i sine åpenbare «handikap», hos NASA i Langley, Virginia, midt under det mest intense romkappløpet mellom USA og Sovjetunionen. 
Hvordan? 
Det kan bare være én forklaring: 
De må være genier. 

Katherine (Henson) er matematikk-naturbegavelsen – yrkestittelen hennes er «computer». 
Dorothy (Spencer) er det ambisiøse ledertalentet. 
Mary (Monáe) vil bli romfartsetatens første kvinnelige ingeniør. 

Veien dit er, for å si det mildt, ikke kledd med rød løper. 
Ta med en stor boks Kleenex. 

Theodore Melfis film er ikke original. 
Den er tvert imot eksplisitt tradisjonell. 
Noen kunne med fordel tatt et par runder til med de passasjene der manuset henfaller til sukrede, sentimentale TV-melodramafakter. 
Filmen bruker dessuten det samme trikset så mange ganger at det egentlig ikke skulle vært lov: 
Nedverdigelse etterfulgt av triumf (og intet øye forblir tørt). 

Men gjør det så mye, så lenge trikset fungerer hver eneste gang? 
Melfi smører tjukt på, og har etter alt å dømme pyntet på sannhetsgehalten for maksimal dramatisk gevinst. 
Hei, ikke så nøye. 
Dette er film. 

Skuespillerinnsatsene til trioen i filmens midte er en stor del av appellen. 
Spencer spiller den vise, tålmodige Dorothy. 
Hun er herdet av livet, men ikke knust, og vet at hun er nødt til å tenke lenger frem enn de fleste (ikke minst nå som IBM-datamaskinene er i ferd med å gjøre sitt inntog i Langley). 

Hensons nerdete, bebrillede Katherine er briljant, men sjenert. 
Hun trenger å bli oppdaget, oppmuntret, sett, dyttet i ryggen. 
Sangeren Monáe er gnistrende karismatisk som Mary, troverdig steil i både det private og profesjonelle livet. 

Vi skal ikke glemme «whitey» heller: 
Kirsten Dunst gjør godt fra seg i en ukarakteristisk usympatisk rolle. 
Kevin Costner, som Katherines sjef Al Harrison, minner oss om hvorfor han en gang var verdens største filmstjerne, og får oss til å lure på hvorfor han er så underutnyttet nå om dagen. 

Men det aller mest bevegende med «Hidden Figures» er måten den skildrer den banale, nedarvede rasismens absurde heslighet på. 

Ja, rasismen her er ikke bare motbydelig. 
Den er jammen uutholdelig monoton også. 
Hver eneste gang en av våre heltinner går inn i et rom, skjer det samme: 
Det blir stille, all aktivitet opphører. 
Ellers fornuftige mennesker får et uttrykk i ansiktet som om de har sett et spøkelse. 
Det er ikke bare idiotisk. 
Det er utmattende idiotisk. 

Slik har det seg at hver eneste triumf, liten som stor – og Melfi unner seg som sagt mange – føles både ham, Dorothy, Katherine og Mary så innmari vel unt. 

«Hidden Figures» setter seg ikke fore å revolusjonere filmkunsten akkurat. 
Ambisjonen er å fortelle om noen mennesker som fortjener å bli husket – og å få oss til å sippe. 

Denne anmelder fikk «noe i øyet» med en alarmerende hyppighet i løpet av den to timer lange spilletiden. 
Så oppdraget sies å være godt utført. 

MORTEN STÅLE NILSEN 
",1
"Filmanmeldelse «Karsten og Petra – ut på tur»:Koschelig! 

Utmerket for ungene. 

«Karsten og Petra – ut på tur» 

Norge. 
Tillatt for alle. 
Regi: 
Arne Lindtner Næss. 

Med: Alba Ørbech-Nilssen, Oliver Dahl, Hilde Lyrån, Janne Formoe. 

Øvelse gjør mester, heter det, og få norske regissører har mer trening å vise til enn Arne Lindtner Næss. 
Det merker man i denne femte kinofilmen om Karsten og Petra (igjen basert på Tor Åge Bringsværd og Anne G. Holts karakterer). 

For denne reisen over fjellheimen føles trygg og temposterk, ubesværet spilt av både voksne og barn. 
Passe skummel, akkurat passe pedagogisk, tvers gjennom koselig. 

Karsten og Petra skal ut på fjelltur sammen med foreldrene. 
Turguiden Aksel er en gammel venn av pappaen til Karsten, og en «villmarkens sønn» som dessverre ikke kan svømme. 
Petra og mamma har mistet pappa. 
Karsten og Petra lurer på om Aksel kanskje er mannen som kan få moren forelsket igjen. 
Kjæledyrene Løvungen og Frøken Kanin er på sin side stadig redde for å bli gjenglemt. 

Filmen er mild i sin omgang med de store utfordringene, grunnleggende blid og håpefull. 
De to barna i tittelrollen er begge ytterst sjarmerende. 
De voksne er sannelig ikke verst, de heller. 

Det er i det hele tatt lite å bli sur av i denne gode norske barnefilmen. 

MORTEN STÅLE NILSEN 
",1
"TV-anmeldelse «Stian Blipp Show»:Kast kortene, Blipp 

Sjarmerende programleder. 
Stivt program. 

«Stian Blipp Show» 

Norsk TV-serie i 10 episoder 

TV2 torsdager kl. 21.40 

Norge er et land med flere gode TV-programledertalenter enn gode TV-programkonsepter. 

Nå som et av de største av disse talentene, Bergens skjeggete stjerne Stian Blipp, kommer tilbake etter en tid i opplag, er det i et av TV-mediets mest tradisjonsrike, og – vil mange si – slitne formater: talkshowet. 

Skjønt talkshow? 
Samtalene utgjør neppe mer enn rundt regnet 1/3 av de 45 minuttene. 
Resten fylles opp av standup (det er rart hvordan vitser om kvinnedagen og russelåter føles gamle allerede én dag etter at de var fenomener i nyhetene i våre dager), såkalte VB-er (innslag tatt opp på forhånd) og annet smårask. 

Byen er Bergen og husbandet er Datarock, og første gjest er den talkshowvennlige Atle Antonsen. 
Han er der tilsynelatende av rene lanseringsårsaker – han skal selge billetter til D.D.R.-konserten i Oslo Spektrum neste helg. 
Samtalen preges av brå kast, springende anekdoter og hard klipping. 

Blipp virker nervøst lattermild. 
Det er greit. 
Han kommer til å bli varmere under den dobbeltspente vesten. 

Da Antonsen gir seg i kast med tolkninger på tysk av hits fra Admiral P. og Marcus og Martinus er det meningen vi skal tro at det er «helt spontant». 
Garvede TV-seere vil selvsagt vite at i den grad det skjer noe spontant i nøye planlagte fjernsynsprogram som dette, så skyldes det hendige uhell. 

Thomas Hayes er en fnisete og merkelig energiløs gjest. 
Enten så fikk han ikke nok sjokolade på sminkerommet, eller så er han simpelthen «too cool for school». 
Det er vel kanskje også begrenset hvor inspirerende det er bli grillet om bursdager og antall Instagram-følgere. 

Samtalen med house-DJ-en «DJ Grandma», Kari Onstad Winge (76), bringer heller ikke mye til torgs, trass i et lovende eksentrisk utgangpunkt. 
Til sist får vi en «charity challenge» – veldedighetsutfordring på norsk – der Blipp og Jan Thomas møter europeisk mester i jiu jitsu, Kethe Engen, til kamp i ringen i den gode saks tjeneste. 
Et klassisk «gjør ting han ikke kan»-grep det bare slår sånn passe gnister av. 

«Den dype samtalen» er showets beste idé: 
Blipp som intervjuer en politiker, i dette tilfellet Liv Signe Navarsete, i en trykktank. 
Forholdene på det som tilsvarer 50 meters dyp får ham til slutt til å kaste programlederkortene og improvisere. 

Det burde han prøve oftere. 
",0
"Filmanmeldelse «Logan: The Wolverine»:Kvass klo-massakre 

Å se Hugh Jackman i sin siste film som Wolverine er som å se en gammel cowboy sette seg i salen og ri inn i solnedgangen. 
En blodrød en. 

«Logan: The Wolverine» 

USA. 
15 år. 
Regi: 
James Mangold. 

Med: Hugh Jackman, Patrick Stewart, Dafne Keen, Boyd Holbrook, Stephen Merchant 

«Logan» er en superheltfilm som sprenger grenser - ved nettopp ikke å være så opptatt av voldsomme eksplosjoner. 

Det vil si: 
Du får helt klart din dose andpusten action, puststoppende biljakt, høyfrekvent nærkontakt og storslagne kampscener. 
Men «Logan» er også mye mer. 

Vi har fulgt Hugh Jackman som Logan gjennom 17 år, ørten «X-Men»-filmer fram og tilbake i tid, og to tidligere solofilmer. 
Det har gått opp og ned med både Wolverine og kvaliteten på filmene, men «Logan» er en så verdig avskjed at det gjør vondt i hjertet. 

Hovedpersonen selv er så medtatt når vi møter ham igjen at det minner om de destruktive sjelene i tidligere filmer der Mangold har både manus og regi – som «Girl, Interrupted» og «Walk the Line». 
Det er mørkt. 

Året er 2029. 
Mutanter er så godt som utryddet og Logan jobber som limousinsjåfør for å kunne skjule og ta vare på 90-årige og skrantende Charles Xavier. 
Med seg på laget har han den Nosferatu-lignende mutanten Caliban (nykommer Stephen Merchant) og etter hvert den unge jenta Laura (Keen) som når gjennom tåkeheimen og vekker Xaviers interesse. 

Fikk du med deg: 
Hugh Jackman reddet barn på stranden 

Det ampre forholdet mellom Logan og Laura minner om det mellom den unge jenta og den eldre drukkenbolten i «True Grit». 
Og på mange måter er «Logan» en western og en road movie, noe den understreker selv ved å ta westernklassikeren «Shane» (1953) med inn i handlingen. 

Selv om Logan også før har havnet i en motvillig formynderrolle, er Lauras aggressivitet og kapasitet langt unna hva vi har sett fra for eksempel Rogue tidligere. 
Og Keen funkler som en stoisk stjerne i den røffe rollen. 

Det mest bemerkelsesverdige med «Logan» er at den tar seg tid til å dvele ved dramaet og karakterene – og fraværet av spesialeffekter. 
De er selvsagt der, men i motsetning til «X-Men»-filmer flest, lener den seg ikke på dem. 
Filmens betydelige andel action bæres av god, gammeldags nitid koreografi, stunts og hypermobil kameraføring, framfor kjapp klipping og CGI. 

Men «X-Men»-fans: 
Fortvil ikke! 
Det blir nok av gjennomboring av hodeskaller og andre kroppsdeler mens Laura og Logan knytter bånd i en slags blodsprutballet. 
Du får bare et stort sett troverdig drama med på kjøpet. 

Når Jackman i tillegg både ser ut som og spiller som en bitter Clint Eastwood, er det hele så nydelig – unnskyld: rått – at man nesten blir rørt (OK, jeg felte faktisk en tåre). 

Selvfølgelig tipper filmen over i øyeblikk av seig sentimentalitet, og av og til nøstes historietrådene litt vel lettvint opp. 
Men det er lov: 
Det er tross alt en superheltfilm. 

Hugh Jackman har selv lenge sagt at dette blir hans siste runde som den piggete muskelbunten. 
Men alle som har sett et par superheltfilmer – eller lest Bibelen - vet at en tilsynelatende slutt ikke nødvendigvis er siste ord. 

Men er «Logan» det, sier jeg bare «Amen». 
",1
"Filmanmeldelse:«Kong - Skull Island»: 
Garantert høy puls 

En pangstart og imponerende effekter gjør «Kong: Skull Island» til en fantastisk filmopplevelse. 

ACTION/EVENTYR. 
«Kong: Skull Island» USA. 
12 år. 
Regi: Jordan Vogt-Roberts. 
Med: 
Tom Hiddleston, Brie Larson, Samuel L. Jackson, John Goodman, John C. Reilly 

Vietnamkrigen erklæres slutt. 
Soldatene skal endelig hjem til konene og barna. 
Men når en insisterende forsker får gjennomslag for å dra til en uutforsket øy i Stillehavet før russerne gjør det, blir de tvunget til å gjøre et siste oppdrag. 
Ekspedisjonen består av både forskere og militære, som i kjent «Jurassic Park»-stil kommer flyvende inn over storslått, eksotisk og uberørt landskap. 
Men ulikt den nært beslektede «Godzilla» fra 2014, hvor «monsteret» ikke gjør sitt inntog før langt uti filmen, dukker den illsinte kjempegorillaen Kong opp tidlig. 

Standarden er dermed satt og vi tas med på en aldeles forrykende opplevelse. 
For øya skjuler ikke bare den hissige kjempegorillaen, men en rekke andre brutale skapninger de innreisende må forholde seg til. 
Det blir en kamp om overlevelse, spekket med uutholdelige kampscener og nervepirrende sekvenser, som elegant glir over i det mer nedtonede og humoristiske akkurat når vi trenger et par minutter for å roe nervene. 
Det virker å være godt planlagte grep fra regissør Jordan Vogt-Roberts sin side. 

«Kong: 
Skull Island» er nesten fullstendig blottet for de helt store overraskelsene og inneholder ingen dyptgående dialog. 
Ingen grunn til bekymring, for med seg på laget har Vogt-Roberts flere godt etablerte og sterke skuespillere. 
Greit nok, Brie Larson har en selvfølgelig rolle som dumdristig antikrigsfotograf, Samuel L. Jackson som hevngjerrig oberst som ikke er klar for å legge krigen bak seg og Tom Hiddleston som ledende helt og kjekkas (ingen hakeslepp der), men det fungerer utelukkende godt. 
I tillegg ser Kong bedre ut enn noen gang. 

De to timene føles som en berg- og dalbane: 
Nerver i høyspenn og et ønske om at alt snart er over. 
Men når det først er over, vil du bare ha mer. 
",1
"TV-anmeldelse«Petter uteligger: 
Fra gata til Nordkapp»: 
Gode intensjoner med bismak 

Petter Nyquist gir igjen et unikt innblikk i rusmiljøet, men slipper ikke unna skillet «oss» og «dem». 

«Petter uteligger: 
Fra gata til Nordkapp» 

Norsk dokuserie i 10 episoder 

TV 2 mandager kl. 20.00 

Med: 
Petter Nyquist, Lars, Arild, Thomas, Lili, Liza, Siv, Lasse, Kent 

For et drøyt år siden ga Petter Nyquist oss et unikt innblikk i rusmiljøet i Oslo og hvordan det er å leve på gata. 
Denne gangen tar han det til nye høyder. 
I oppfølgeren til suksessen «Petter uteligger» tar eventyreren med seg åtte mennesker med ulike forhold til rus på tur med ett mål for øyet: 
Nordkapp. 
Hvorfor? 
For å kanskje inspirere til en annen og bedre hverdag. 

Fallhøyden er stor når man lager TV av dem som har falt utenfor samfunnet, og det kan fort ende i en eneste stor medlidenhetssuppe. 
«Petter uteligger: 
Fra gata til Nordkapp» balanserer på en knivsegg, men tipper akkurat over på riktig side. 
Man sitter ikke igjen og synes synd på noen. 
Det er heller opplysende og oppløftende, og innlemmer oss i livet, tankene og historien til mennesker de fleste av oss bare passerer på gata. 

Det er med rus som med psykiske lidelser: 
Altfor mange tror det bare handler om å «ta seg sammen», for «hvor vanskelig kan det egentlig være»? 
Det er her serien er best. 
Den bryter ned barrierer og de åtte forteller reflektert om valgene de har gjort, hvordan de havnet der de er i dag og ambisjonene for framtida. 

Nyquist strekker seg langt for alle i turgruppa og har utvilsomt bare gode intensjoner. 
Ideen er alle tiders. 
Likevel kommer serien med et hint av bismak. 
Den kommer ikke unna at den skaper et bilde av «oss» og «dem». 

Samtidig framstår den som en realityserie pakket inn i opplysende feelgood-papir. 
Det er litt uheldig. 

Anmeldelsen er basert på de tre første av totalt ti episoder. 
",1
"Filmanmeldelse:Et pirrende psykologisk maktspill 

Paul Verhoevens comeback finner humoren i de mørkeste kroker. 

DRAMA/THRILLER). 
«Elle». 
Frankrike. 
15 År Regi: 
Paul Verhoeven. 
Med: 
Isabelle Huppert 

En maskert mann tørker seg i skrittet, knepper igjen buksen og rømmer ut den vidåpne verandadøren. 
En middelaldrende kvinne ligger igjen på gulvet, med blod langs innsiden av låret. 
Stoisk reiser hun seg, rydder vekk glassbiter og tar seg et bad før hun bestiller take away-sushi. 

Slik åpner Paul Verhoevens franskspråklige debut og hans første film på et tiår. 
«Elle» er ikke din typiske «rape-revenge»-fortelling. 
Den er nesten like lettsindig som den er forstyrrende. 

Det finnes ingen fasit på hvordan et menneske reagerer på voldtekt. 
Michéle (Huppert) sover kanskje med en hammer ved puten og dagdrømmer om å drepe overgriperen, men ellers lar hun ikke den brutale voldtekten stå i veien for hennes daglige liv som en streng administrerende direktør i et TV-spillselskap. 

Hennes øvrige fokus er å manipulere og kontrollere sine nærmeste. 
Hun svøper seg i umoral og har et overdrevent utsvevende sexliv, selv til en fransk karakter å være. 

Det er nok absurde relasjoner her til å fylle et par år med «I gode og onde dager», men Isabelle Huppert sjonglerer det skjønnlitterære kaoset i hovedkarakteren med en enestående presisjon. 
Hun er blottet for sympativekkende melodrama, men hver eneste sammentrekning i fjeset hennes har noe å melde. 

Hun danser fra komisk til livredd, så fra iskald til instendig. 
Seeren blir godt plantet i skoene til den pragmatiske Michéle, i det som tramper seg opp til å bli et pirrende psykologisk maktspill. 

Selv om handlingen egentlig er en rekke klisjeer, er den orkestrert forbilledlig originalt av både Huppert og Verhoeven. 

Den er skutt jordnært og intimt. 
Sjangermessig slekter «Elle» mer til «Basic Instinct» (1992) og den pseudo-feministiske kultkalkunen «Showgirls» (1995), enn Verhoevens mer minneverdige science fiction-satirer. 
Skråblikket hans finner riktig nok humoren i de mørkeste krokene her. 
Man skammer seg til tider over å gapskratte så kort etter de brutale voldsscenene. 

«Elle» kunne selvsagt ha vært en rendyrket hevnfilm, men det selvsagte er aldri så friskt som dette. 
Ved å ta vendinger gjennom blant annet såpeopera og forviklingskomedie, ender den også som et spennende og til tider hysterisk underholdende karakterstudie. 
Slik blir hevnen enda søtere. 
",1
"Filmanmeldelse «Barndom»:Grønn barndomsdal 

Margreth Olins film om et år i noen barnehagebarns liv er en protest forkledd som et postkort. 

Norge. 
Tillatt for alle. 
Regi: 
Margreth Olin. 

Med: Ludvig, Noora, Kristofer, Uriel m.fl. 

I intervjuer forut for lanseringen har Margreth Olin kalt «Barndom» en «protestfilm». 
En mild, men bestemt langfinger i trynet til produktivitetsorienterte politikere som helst ser at barn blir samfunnsnyttige borgere så fort som overhodet mulig. 

Greit å vite. 
For dersom man ikke har lest disse intervjuene, og går glipp av tekstplakaten innledningsvis der det heter at «lek er barns arbeid», kan man kjapt bli «forledet» til å tro at dette simpelthen er en film om en gjeng heldige norske unger som har det dødsfett. 

Vi møter de kule kidza på Steiner-barnehagen Aurora på Nesodden, og følger dem fra høsten og til sommerferien tar til året etter. 
Suverent mest fokus er det på seksåringene, de som på Steiner-barnehagen har det som kalles «kongeåret». 
Deres siste, før de skal begynne på skolen. 

Olin – som i tillegg til å være den mest markante humanisten i norsk dokumentarfilm, også er blant de fremste stilistene – har forholdt seg helt passiv under innspillingen. 
Filmen er observerende, fri for regigrep og dramaturgi. 
Det handler om å gjøre barna fortrolige med kameraet, og folkene bak det, slik at de tør være mest mulig seg selv. 

Klippingen er effektiv og ofte vittig. 
På dette feltet synes Olin å være mer av en aktiv redigerer og historieforteller. 
Eller forløp dette året virkelig så konfliktfritt som vi får inntrykk av? 

Det kan vi ikke vite. 
Men det er i alle fall ingen gråt her, ingen intriger, ingen tenners gnissel og kun noen få øyeblikk av mild misunnelse («du må vente til de andre er ferdige»). 
Barnehagen i skogen er en visjon av pur barnlig idyll, komplett med voksne som aldri mister besinnelsen eller blir slitne. 
Eia kunne vi dra dit, alle som én. 

Filmen konsentrerer seg i hovedsak om en liten gruppe «hovedpersoner». 
Vi ser mye til Ludvig, Johannes, Noora og den energiske Uriel (han liker penger og å ødelegge, sier han, men virker ikke å tatt særlig skade av disse interessene enn så lenge). 
De er ordentlige typer, alle sammen, og Olin – som er glad i kjærlige nærbilder – fanger dem på finfint vis. 

Filmens budskap er såre enkelt og kommer til å være aktuelt i overskuelig fremtid: 
La barn leke. 
Så lenge de kan. 
Den tid kommer tidsnok da de ikke kan være konger i sin egen lille verden lenger. 

Når jeg likevel tror at «Barndom» er den Margreth Olin-filmen som kommer til å avstedkomme færrest kronikker, færrest spaltemeter med debatter og kommentarer, er det fordi mange nok vil se den – i dens mangel på både indre og ytre dramatikk – som simpelthen en impresjonistisk dus film om noen små mennesker som har det så godt som noen små mennesker kan ha det. 

Ikke noe galt i det. 
Men «Barndom» er ikke blitt en sånn dokumentar som du må se. 
Og dersom hensikten var å protestere må vel dét anses å være et aldri så lite nederlag? 
",0
"Filmanmeldelse «Hjertestart»:Mesterlig og klisjefritt 

Kristoffer Joner beviser hvorfor han er en av Norges beste skuespillere. 

Drama. 
Norge. 
9 år. 

Regi: 
Arild Andresen. 
Med: 
Kristoffer Joner, Kristoffer Bech, Marlon Moreno, Patricia Castañeda, Ellen Dorrit Petersen 

Etter å ha unngått å ta grep om sorgen og distansert seg fra (eller nærmest forsømt) Daniel i altfor lang tid, bestemmer han seg for å ta med sønnen til opprinnelseslandet Colombia for å utforske røttene hans. 

Det beste med dette far og sønn-dramaet er at det unngår de store klisjeene, og det på mesterlig vis. 
Dialogen virker aldri påtatt, til tross for at store deler foregår på engelsk. 
Den er heller ikke insisterende emosjonell. 
Men det betyr ikke at «Hjertestart» ikke setter følelsene dine i sving. 
Det er tidvis frustrerende å se hvordan Kjetil forholder seg til den søkende seksåringen som ikke ønsker annet enn at noen skal se ham, klemme ham, gi ham litt oppmerksomhet. 
Men Kjetil er kald, kort og har ikke noe særlig til overs for Daniel. 
Samtidig får man en viss sympati for den sørgende enkemannen. 

Joner gestalter rollen som fornektende Kjetil på mesterlig vis, og beviser hvorfor han er en av landets beste skuespillere. 
Når han sier at han ikke elsker sønnen sin, er det så overbevisende at det gjør vondt. 
Når han lar seg irritere av Daniels oppførsel er det så troverdig at man får lyst til å gripe inn. 
Det er ikke annet enn imponerende. 
Det samme gjelder unge Bech. 
Å spille et sørgende barn som ikke får den omsorgen det trenger er ingen lett rolle, men Bech vinner fort seernes gunst. 

Regissør Arild Andresen har laget en film som føles like nær og ekte som den er fengslende og vakker. 
Den belyser også menneskelige og vanskelige sider av sorgprosessens omstendigheter. 
Således er «Hjertestart» en viktig historie som setter ting i perspektiv. 

Det er bare å komme seg på kino og få med seg et ordentlig godt norsk drama som ikke er i nærheten av å få deg til å vri deg i setet. 
",1
"Filmanmeldelse «Karenina & I»:Underlig egotripp 

En slik film som en mann lager om og til sin kone når han er hodestups forelsket. 

Norge. 
Tillatt for alle. 
Regi: Tommaso Mottola. 

Med: Gørild Mauseth, Gørild Mauseth og Gørild Mauseth. 

Et av de mest besynderlige forfengelighetsprosjektene i nyere norsk kinohistorie, dette: 
En film om at Gørild Mauseth blir invitert til Russland for å spille «Anna Karenina» i Leo Tolstojs hjemland. 
På russisk. 

Og, eh, ikke gjør det. 

For å forberede seg på utfordringen legger Mauseth ut på en togtur gjennom Russland. 
Med på reisen: 
Sønnen Balthazar, og, bak det beundrende kamerat, ektemannen Tommaso Mottola. 

(Hun har også med seg en kombinert språklærer- og barnepike som liker å gre skuespillerens hår mens hun øver på rollen. 
Og de sier det er vanskelig å skaffe god hjelp nå om dagen!). 

«Karenina & I» – ikke en verdiløs halvannentime, la meg ile til og si det – presenteres som en dokumentar om en «skuespillers skjebne», og er en ufrivillig komisk gavepakke til kynikere som oppfatter teaterfolk som en noe skjør og selvsentrert gjeng; så opptatte av å «gripe livet» at de paradoksalt nok tilsynelatende blir relativt livsfjerne av bestrebelsene. 

Gørild Mauseth besøker romanens St. Petersburg og «føler seg så nær Anna!». 
Gørild Mauseth besøker Tolstojs hus i Moskva. 
Gørild Mauseth løper rundt på jernbanestasjoner i flotte ballkjoler og ser lidenskapelig ut. 
Gørild Mauseth besøker et nonnekloster (spør meg ikke om hvorfor). 
Gørild Mauseth snakker om «strømmene av energier» som skuespillere visstnok går rundt og kjenner på seg imellom (og som av og til ender med både berøring og kyss!). 

Gørild Mauseth demonstrerer en ærefrykt for materialet som muligens kan misforstås som «selvutslettende». 
Men det er den ikke. 
«Karenina & I» handler til syvende sist mer om «I», altså Gørild Mauseth, enn Karenina. 

Vi lærer ikke mye om Tolstoj. 
Vi lærer litt om Anna Karenina. 
Vi lærer en god del om hvor vanskelig det er å lære russisk. 
Vi lærer svært mye om Gørild Mauseths nåtid, men fint lite om den fortiden hun ofte snakker om som om den var en «nøkkel» til «mysteriet» om hvorfor akkurat hun måtte gestalte karakteren. 

Dersom du er, eller drømmer om å bli, skuespiller selv – gå for all del å se denne underlige egotrippen. 
Filmen er merkelig nok verken aktivt irriterende eller kjedelig. 

Dog. 
Som kjærlighetsbrev flest er «Karenina & I» mest interessant for de to involverte. 

MORTEN STÅLE NILSEN 
",0
"Filmanmeldelse «La La Land»:En triumf 

Det er en god del å utsette på Damien Chazelles Oscar-nominasjonsgrossist av en filmmusikal. 
Men blås i det – denne må du se. 

«La La Land» 

USA. 
Tillatt for alle. 
Regi: 
Damien Chazelle. 

Med: 
Emma Stone, Ryan Gosling. 

Den provoserende unge Damien Chazelles (32) musikal for lerretet har et par problemer. 

(At den er ny, snarere enn en filmatisert scenetraver – eller verre: en såkalt «jukeboxmusikal» bygget på gamle, velprøvde slagere – er ikke én av dem). 

De er, gradert etter alvorlighetsgrad: 

1. 
Ryan Gosling og Emma Stone kan ikke synge. 
Ikke slik å forstå at de låter falskt, eller at de på annet vis er vonde å høre på. 
Så galt er det ikke. 
Men de mangler begge vokal karisma, dette som skiller en sanger fra deg og meg. 

2. 
Ryan Gosling og Emma Stone er ikke så gode til å danse heller. 
Koreografene har gitt dem overkommelige oppgaver, som de løser greit. 
Men vi snakker ikke Fred Astaire eller Ginger Rogers her. 
Ikke Cyd Charisse eller Gene Kelly heller. 
Målt mot forne tiders musikalstjerner, mennesker som var dansere først, og skuespillere dernest, faller Gosling og Stone gjennom. 
Det er ikke så rart. 
Det er likevel litt synd. 

3. 
Ryan Goslings karakter får mange anledninger til å greie ut om drømmen han har om å bli seriøs musiker. 
Emma Stones Mia derimot, bli avspist med en generisk drøm om å bli fetert skuespiller i Hollywood. 
En intellektuelt sett litt smålåten ambisjon, som Chazelle forsøker å pusse på ved å i tillegg gjøre henne til en dramatiker in spe. 
Det eventuelle talentet hennes på dette feltet får vi imidlertid vite null og niks om. 
Regissøren er opptatt av å degge med Sebastians romantiske jazzdrøm. 
Den vel så interessante Mia-karakteren lider under det. 

4. 
Melodiene i filmen er ikke fryktelig gode. 
Funksjonelle, ikke ille, men vil noen av dem bli vaskeekte klassikere med et liv utenfor filmen? 
Jeg tviler. 
Det spruter ikke konfetti av dem. 

5. 
Filmens syn på musikk, spesifikt jazz, er regressivt, sett gjennom rosenrøde retrobriller. 
Goslings jazzpianist er militant i sitt syn på at alt var bedre og mer «ekte» før. 
For ham er det Bill Evans og Thelonious Monk og deretter ingenting (i en festscene er han nødt til å spille «Take On Me» som del av et åttitallscoverband: 
Ingen ydmykelse kunne vært verre). 
Han er en jazzmannklisjé. 
Det eneste han mangler er et heroinproblem. 

6. 
Filmen kunne med fordel hatt flere sang- og dansenumre. 

Det var de viktigste innsigelsene. 

Så kan man spørre: 
Hvordan kan det da ha seg at denne anmelder likevel elsket «La La Land» så innmari hardt? 

Det naturlige svaret er at den helt uten å ty til ironi lykkes i å minne oss om hvorfor det en gang var mulig å elske eskapistisk amerikansk underholdningsfilm der skuespillerne bryter ut i sang og dans. 
Som påminnelse om magien det er mulig å skape i en kinosal, og primært bare der, kommer «La La Land» nøyaktig i det øyeblikket vi trengte den mest. 

Den ville neppe ha fungert uten de to massivt sjarmerende hovedrolleinnehaverne. 
Begge ser fabelaktige ut, ikke minst i blått. 
Chazelles glidende, sirklende kameraføringer omkranser dem mykt og kjærlig. 
Lyssettingen er som en tredje hovedrolle. 

Regissørens art deco-blikk på Los Angeles fanger en mer elegant verden, den samme høynede virkeligheten av dydig romantikk som de gamle musikalklassikerne lokket oss med. 
Alle hjerter svulmer når 
Mia løper fra den kjedelige streitingkjekkasen hun er sammen med for å henge med drømmeren Sebastian i stedet. 
Når de to danser en vektløs dans i observatoriet i GriffithPark senere, svulmer de til bristepunktet. 

«La La Land» er dels en hyllest til en bransje – den amerikanske filmindustrien – som vel aldri har vært mindre respektert enn akkurat nå (selv TV blir jo tatt mer alvorlig enn ny film, ofte med rette). 

Men – og en aldri så liten spoiler-advarsel her: 
Det som hever «La La Land» til noe mye mer enn en lekker pastisj er den både moderne og melankolske åren som renner gjennom den. 

Drømmene og ambisjonene, viser det seg, fører ikke bare folk sammen. 
Drømmene kan rive dem fra hverandre også. 
Mia og Seb gjør vel så mye for hverandres karrierer som de gjør for kjærligheten de har. 
Ingen kan ikke få begge deler, synes Chazelle å mene. 

Så hvor ligger den største lykken? 
I å realisere seg selv i arbeidslivet eller å finne mening i parforholdet? 

De siste 10-15 minuttene, som jeg ikke skal si så mye om, er en triumf. 
Det kan være den mest bevegende og virtuose sekvensen jeg har sett i en amerikansk underholdningsfilm siden den ikke helt ulike livsløps-minifilmen som introduserer «Se opp» (2009). 

Bør man gi en så uperfekt film som «La La Land» den høyeste mulige terningkastanerkjennelse? 
Kanskje ikke. 

Men søren heller. 
Det er julaften bare én gang om året. 
Knapt det, nå for tiden. 

MORTEN STÅLE NILSEN 
",1
"Filmanmeldelse «T2 Trainspotting»:Olsenbanden på heroin 

Nittitallet er ikke kommet for å bli. 

England. 
15 år. 
Regi: 
Danny Boyle. 

Med: Ewan McGregor, Ewen Bremner, Johnny Lee Miller, Robert Carlyle. 

Kvelden før jeg skulle se «T2 Trainspotting» så jeg originalen fra 1996 for første gang på over 20 år. 
Den var tynnere enn jeg husket den som, ikke minst i plottet. 

Men fandenivoldsk energi, det hadde den. 
Ewan McGregor hadde et diabolsk glimt i øyet som minnet om den unge Malcom McDowells, og med Robert Carlyles Begbie hadde filmen en psykopat som kunne måle seg med hvem som helst – i et tiår som hadde mange. 
Ingen har spyttet ordet «cunt» på mer utrivelig vis enn ham. 

Viktigst: 
Den hadde tiden og «Cool Britannia» på sin side. 
Det har ikke denne oppfølgeren. 

Renton (McGregor) returnerer til Edinburgh etter to tiår i Amsterdam. 
Moren er gått bort. 
Renton selv har fått påvist en hjertefeil. 

Sick Boy (Miller), den ene av de to kameratene som Renton skrudde for fire tusen pund for 20 år siden, fordriver tiden med fire ting: 
Utpressing, drift av tantens gamle pub i Leith («the great wave of gentrification has yet to engulf us», sier han i det som er manusets beste setning), kokainsnorting og bulgarske Veronika (Anjela Nedyalkova). 
Han kaller henne «kjæreste». 
Veronika er ikke enig. 

Spud (Bremner) har forsøkt å stable en familie på beina, men havner på kjøret med en hyppighet som har vanskeliggjort prosjektet. 
Rentons unge kjæreste fra 1996, Diane (Kelly Macdonald), er advokat nå, og så vidt innom filmen. 
Hjerteknuste Tommy døde i den første. 

Begbie? 
Han er i fengsel, der han hører hjemme. 
Men snart er han ute. 
Og han har ikke glemt de fire tusen pundene. 

Var den originale «Trainspotting» en komedie? 
Ja, den var vel det, en meget svart en, i alle fall for folk som mener at begrepet er forenlig med døde babyer og heroinmisbruk. 
«T2 Trainspotting» er mer en kriminalfarse. 
Spesielt den første halvdelen minner til tider mye om en gammel Olsenbanden-film. 

Hvorfor gidder Renton, streit i 20 år og relativt fornuftig, å legge nye, «sjenniale» planer med Sick Boy og Spud? 
Si det. 
Det er bare én av de mange lettvinte, utroverdige manussnarveiene som «T2 Trainspotting» tar. 

Den første «Trainspotting» handlet om noe: Heroinavhengighet. 
«T2» strever fælt med å finne noen som helst slags beveggrunn for å få «gjengen» tilbake sammen. 
Når Renton atter setter nåla i armen er det utelukkende for å trekke sentimentale linjer til den eldre, bedre filmen. 
Heroinnostalgi. 
Smak på ordet. 

Danny Boyle unner seg en del visuelle fiksfakserier, men ingenting så minneverdig som da McGregor sank ned i teppegraven i 1996, enn si noe som kan måle seg med den berømte toalettscenen. 
George Best nevnes for gamle dagers skyld. 
Sick Boy synes å ha glemt Sean Connery. 

Carlyles Bebgie er nok en gang en tornado av psykotisk uforutsigbarhet. 
Men manuset belemrer ham med umorsomme Viagra-vitser. 
Spud skrur opp gullfisktrynet. 
Vi vet mindre om hvem Renton er etter denne filmen enn det vi gjorde etter den første. 
Den oppdaterte «choose life»-monologen hans midtveis er en absolutt pinlighet. 

«T2 Trainspotting» er en så vidt severdig, men fullstendig overflødig film. 
Det eneste den evner å formidle, og det ufrivillig, er noe alle i Renton, Spud, Begbie og Sick Boys alder for lengst allerede vet: 
Du kan ikke dra hjem igjen. 

MORTEN STÅLE NILSEN 
",0
"TV-anmeldelse «Big Little Lies»:Glatt som såpe 

Bygdedyret lever og har det bittert blant de rike og vellykkede også, tydeligvis. 

«Big Little Lies» 

Amerikansk TV-serie i syv deler, premiere på HBO Nordic mandag 

Med: Nicole Kidman, Reese Witherspoon, Alexander Skarsgård, Shailene Woodley, Laura Dern. 

Selv nå som TV liksom er det nye kino er det ikke ofte vi ser så mye megawattstjernekraft á la Hollywood i en miniserie på den lille skjermen. 

Nicole Kidman er fremdeles en av lerretets største divaer. 
Reese Witherspoon har da også fortsatt en karriere i salongene, har hun ikke? 
Det samme med Laura Dern. 
Alexander Skarsgård og Shailene Woodley er begge ungdommer på opptur. 

Legg til Zoë Kravitz og Adam Scott (ja da, han er primært kjent fra TV, nærmere bestemt «Parks And Recreation») og du har en krimserie der det i hvert fall ikke skal skorte på skuespilleriet. 
Det gjør det da heller ikke. 

«Big Little Lies» er en krim basert på en roman av Liana Moriarty. 
Handlingen er løftet ut av forfatterens (og Kidmans) hjemland Australia, og satt ned igjen i Monterey på den amerikanske vestkysten, blant IT-millionærer og helikopterforeldre, advokater som ikke trenger å jobbe lenger og andre fæle folk. 

Witherspoon og Kidman har begge vært inne på produsentsiden. 
Sistnevnte er byens vakreste-blant-de-vakre, Celeste, og opptrer forbløffende ofte halvnaken. 
Hun er gift med den yngre Perry (Skarsgård, som også får vist frem «sixpacken»). 
De to har et ikke helt sunt forhold, og har sjelden sex uten at det har begynt med at de røffer hverandre opp. 

Go’jenta Witherspoon nøyer seg med den minst forfengelige rollen, og er navnet i historien. 
Hun er Madeline, Montereys hjemmeværende nysgjerrigper. 
Hun snoker rundt som en annen Miss Marple, og melder seg inn i livene til absolutt alle, enten de vil eller ikke. 
Det gjelder ikke minst Jane (Woodley). 
Hun er nyankommen i byen, med en sønn som er resultatet av en voldtekt. 

Noen er blitt drept. 
Vi vet ikke hvem, men mistenker at det er en av kvinnene i seriens midte. 
Vi får være med på politiavhør av alle byens utallige sladrehanker, som alle mener at de vet noe, har sett noe eller hørt noe. 
Et litt irriterende strukturgrep, faktisk. 
Det hadde vært bedre om historien i helhet fikk rulle seg ut som tilbakeblikk. 

Serien er skrevet for TV av David E. Kelley, som i hine hårde dager var kjent for «kvinneserier» som «Ally McBeal» og «Chicago Hope». 
Han er en ringrev innen det man kan kalle for sofistikerte såper. 

De fire episodene VG har sett er mye mer opptatt av å tegne et bilde av samfunnet serien utspiller seg i, enn i selve krimgåten. 
Det er jo ikke dumt, sånn i utgangspunktet, om det ikke hadde vært for at karakterene er så irriterende. 

Kvinnene her er verken særlig sterke eller interessante, men gjeng kjipe rikinger som ikke har annet å gjøre enn å sladre og stikke kjepper i hjulene for hverandre. 

Det er en sånn glatt, effektiv serie som ville blitt oppfattet som uhyre elegant dersom den hadde dukket opp på TV2 i 2005. 

I 2017, på betal-TV, er den verdt å se, men ikke så veldig mye mer. 

MORTEN STÅLE NILSEN 

Anmeldelsen er basert på de fire første av i alt syv episoder 
",1
"Filmanmeldelse «The Great Wall»:Hvem skal betale for muren? 

Kinopublikummet bør i hvert fall ikke gjøre det. 

«The Great Wall» 

Kina/USA. 
12 år. 
Regi: 
Yimou Zhang. 

Med: 
Matt Damon, Pedro Pascal, Tian Jing. 

Matt Damon, Matt Damon – hva tenker du på? 

«Du lager to for studioene, og så kan du lage én for deg selv» har lenge vært en nyttig Hollywood-maksime. 
Altså: 
Lag to dårlige filmer som tjener penger, så får du kanskje mulighet til å lage én god en som ikke gjør det, uten å bli kjeppjaget ut av byen av den grunn. 

Noe slikt er det forhåpentlig Matt Damon har tenkt forut for denne. 
Konfrontert med CGI-eventyrhelvetet «The Great Wall» konkluderer man helst med at det må være slik. 
Men gad vite hva han tenker i etterkant? 

«The Great Wall» er en kinesisk-amerikansk samproduksjon. 
Den er da også helt åpenbart myntet på et overveiende asiatisk, ungt og usofistikert publikum: 
En slik film som produsentene håper at skal tjene penger utenlands, og helst dø en beskjeden død hjemme. 

To møkkete eventyrere (Damon ser ut som Mel Gibson i «Braveheart») på jakt etter krutt ramler over en gjeng som kaller seg Den navnløse orden. 
Disse holder til i og på den kinesiske mur, der de hvert 60. 
år blir plaget av øglelignende monstre som kalles Tao Tei. 

Hvorfor hvert 60. år? 
Det forteller ikke filmen noe om. 
Men vi får vite at det var en meteoritt fra verdensrommet som «utløste kraften», som skal minne menneskene om at grådighet er en ulekker ting, og at de tallrike uhyrene blir døve i nærheten av magneter, og helt ubrukelige når de ikke kan høre monsterdronningens befalinger. 

Helt innledningsvis forteller filmen oss at det vi skal se er basert på en «legende». 
Sånn i fall vi skulle tro at øglemonstre som blir døve i samme rom som magneter er helt dagligdags langs den kinesiske mur. 

Regissør Yimou Zhang, som lagde den langt bedre «Slaget om den forbudte by» i 2007, har så absolutt visuell fantasi. 
Det hjelper ingenting all den tid dataanimasjonen føles nøyaktig like falsk som den er, og de levende menneskene oppfører seg like kunstig som monstrene. 

Plottet ville blitt refusert av The Disney Channel. 
Dialogen – en merkelig blanding av arkaisk språk og «moderne» «buddy»-kjekkaserier – er en lidelse. 
Skuespillet er usedvanlig semmert. 
Det gjelder Damon også, som ser dypt ulykkelig ut filmen gjennom. 

Noe á la dette gjør han neppe igjen. 
Forhåpentlig kan han lage «en for seg selv» neste gang. 
",0
"Filmanmeldelse «Jackie»:Sorgpornografi 

Litt vel lekkert om Jacqueline Bouvier Kennedy og den vonde tiden. 

USA. 
12 år. 
Regi: 
Pablo Larrain. 

Med: Natalie Portman, Peter Sarsgaard, Billy Crudup. 

Drapet på John F. Kennedy i Dallas, Texas 22. november 1963 ble en del av den amerikanske mytologien i sekundet det skjedde. 
Såret i nasjonens bevissthet har væsket i alle år siden. 

Når vi møter presidentens hustru Jackie (født Jacqueline Lee Bouvier, hun giftet seg senere med den greske shippingmagnaten Aristotle Onassis) i den nye filmen som bærer navnet hennes, synes førstedamen imidlertid å være i tvil om hvorvidt Kennedy i det hele tatt vil bli husket. 

Hun er besatt av ettermælet til mannen som etter alt å dømme var serieutro mot henne, men som var «en god far», fast bestemt på at begravelsen må bli stor og prangende, minst like fin som Abraham Lincolns (han bygde de jo endog et monument over). 

Sorgen blir hos Jackie et spørsmål om estetikk, stil og verdighet. 
Selv blir hun sorgens mest glamorøse ansikt, vandrende rundt i de tomme gangene i Det hvite hus ikledd vakre klær, sminket og besmykket, full av Stolichnaya og rødvin. 

Så opptatt av å manipulere historiens øyne var Kennedy at hun kort tid etter drapet inviterte en journalist til familiens feriehus i Hyannis Port for å la seg intervjue (reporteren het Theodore H. White, og essayet han skrev sto på trykk i magasinet LIFE 6. desember 1963). 

Journalisten spilles i filmen av Billy Crudup. 
Samtalen ham og Jackie imellom, holdt i en nokså antagonistisk tone, motiverer tilbakeblikkene på drapet og til dagene umiddelbart etter. 

«Jackie» virkelig gasser seg i billedskjønn lidelse. 
Scenografien og kostymene er en retrohipsters våte drøm; Jackies insistering på at «det må være vakkert!» blir etterfulgt til fulle. 
Natalie Portmans Oscar-søknad av en skuespillerinnsats er preget av en hovmodig eleganse som er pur Jackie Kennedy, med ansiktsuttrykk som virker hardt konsentrerte selv når blikket flakker og skriket presser i halsen. 

Mange vil finne Portmans opptreden maniert. 
Jeg gjør det. 
Men trolig måtte det bli slik. 
Det kan også anføres ut skuespilleren, nydelig som hun er, fremdeles har ansiktet og auraen til en ungjente snarere enn en voksen kvinne (trass i at hun faktisk er så vidt eldre nå enn det Jackie var da John døde). 

Sikkert er det at Portman har aksenten i sin hule hånd, denne merkelige New England-varianten som ikke helt er Boston, men noe mer pretensiøst britiskklingende. 

Jackie er sorgpornografi med sukkerspinn, ganske så «camp» sådan. 
Men tipper over gjør den først i sine siste minutter, akkompagnert av tittelsangen fra musikalen «Camelot», som presidenten elsket så høyt at han ville gjøre til sin egen: 

«Don’t let it be forgot, that once there was a spot / For one brief shining moment, that was known as Camelot». 
",1
"Filmanmeldelse«Det norske hus»: 
Overtydelig asylparodi 

Jan Vardøens satire over norsk integrering har hjertet på rett plass. 
Hodet må man finne andre steder. 

«Det norske hus» 

Norge. 
Tillatt for alle Regi: 
Jan Vardøen 

Med: Sharukh Kavousi, Gard B. Eidsvold, Hege Schøyen, Helén Vikstvedt, Egil Hegerberg og Knut Nærum. 

Vardøen er en mildt sagt imponerende fyr - forfatter, musiker, sjefsgründer av Grünerløkka, og nå spillefilmregissør for fjerde gang. 
Hans selvfinansierte «Det norske hus» er en godsinnet, men dessverre ikke helt vellykket, parodi på hvordan vi nordmenn ønsker våre potensielle landsmenn velkommen. 

Over grensen til Hedmark kommer Ramin syklende. 
Målet er Akademiet, et sted der asylsøkere sendes på samlebånd gjennom en rekke prøver for å bestå «norskeksamen». 
Det er en slags kultur-camp - med fyldig trykk på «camp». 

Ingen bryr seg om hvem han er eller hva han kan. 
Akademiet skal indoktrinere ham til norskhet og gjør det klart at i Norge er man glad i kos - ikke couscous. 

Satiren er til tider infantilt overtydelig og uoriginal, som det å bruke «Syvende far i huset» som en analogi på norsk byråkrati, eller når en drag-Siv Jensen tar «Good Journey»-Sandberg bakfra med en gigantisk dildo. 

Det er også langt mellom de store latterkulene. 

Men på sitt beste klarer Vardøen å ta særnorske fakter og dobbelmoral på kornet. 
Det ligger også en elegant humorbeherskelse i den dialogløse scenen der Ramins niste-skills blir satt på prøve. 
Ellers er det underholdende oppturer i både Hege Schøyens timing og Sharukh Kavousis sjarm. 

Fikk du med deg: 
Kjendiskokk har startet flyktningdugnad 

Han gjør Ramin sympatisk, men karakteren er dessverre for flat til å gripe helt. 
Den selvskolerte Vardøen sliter med å menneskeliggjøre ham, som for eksempel Hisham Zaman klarer med sine karakterer i «Brev til Kongen» (2014) og «Vinterland» (2007). 

Så da sitter man igjen med et hus som er en overtydelig metafor på norsk asylpolitikk - noe som er en bedre idé til en sketsj enn en hel spillefilm. 
",0
"Filmanmeldelse «TRIO – Jakten på Olavsskrinet»:Underholdende skattejakt 

Til tross for enkelte selvfølgeligheter er filmen om TRIO-gjengen både spennende og underholdende. 

BARNE- OG UNGDOMSFILM 

«TRIO – Jakten på Olavsskrinet» 

Norge. 
9 år. 
Regi: 
Eva Dahr 

Med: Naomi Lien Hasselberg, Bjørnar Lysfoss Hagesveen, Henrik Hines Grape, Franziska Tørnquist, Reidar Sørensen 

Når bestefaren plutselig blir oppsøkt av en gammel kjenning, med et rop om hjelp og en mystisk gjenstand, blir Nora (Hasselberg) nysgjerrig. 
Hvorfor oppfører han seg så rart? 
Her er det åpenbart noe muffens. 
Det legger til rette for en spennende og dramatisk jakt for TRIO-gjengen, som allerede er kjent for å løse store og små krimgåter etter tre sesonger på NRK Super. 

Sammen med vennene Simen (Grape) og Lars (Hagesveen), legger Nora ut på leting etter det mytiske Olavsskrinet som sies å inneholde en skatt med helbredende kraft. 
Det er de imidlertid ikke alene om, noe som resulterer i et begivenhetsrikt kappløp mellom trioen og skurker som er villige til å gå over lik for å få tak i skatten. 
Et kappløp som spenner fra hjembygda Skjåk til Trondheim og Lofoten, og en aldri så liten tur nedover på kontinentet; Hamburg i Tyskland. 

Problemet med denne typen eventyrlige barne- og ungdomsfilmer er at de ofte blir for åpenbare og skuespillet for overtydelig. 
Det styrer «TRIO – Jakten på Olavsskrinet» heldigvis unna. 
Greit nok, filmen inneholder ikke de store overraskelsene, men den makter å opprettholde spenningsnivået fra start til slutt. 
I tillegg spes det på med personlige dramaer og intriger oppi det hele, noe som gir historien en ekstra dimensjon annet enn bare å holde publikum spent. 

Noen ganger kan det virke som dialogen viker litt for vakre passasjer av nydelig norsk natur, og de personlige dypdykkene blir ikke like inderlige som de kunne vært. 

Fikk du med deg: 
Det blir en fjerde sesong av «Skam» 

Nå er jo også karakterene henholdsvis godt etablerte etter flere år på TV-skjermen. 
Naomi Lien Hasselberg imponerer stort i rollen som tilsynelatende beintøffe Nora. 
Det samme gjør Bjørnar Lysfoss Hagesveen som det skarpe datageniet Lars. 
Henrik Hines Grape spiller også godt, men hans karakter, Simen, havner litt i skyggen av de to andre og det er vanskelig å få tak på hvem han er. 

Å gå fra TV-serieformatet, hvor hver episode varer i 25 minutter, til en spillefilm på halvannen time har ikke gått på bekostning av hverken innhold eller kvalitet. 
Det er fortsatt medrivende, mystisk og spennende, og det er utvilsomt mer å hente fra TRIO-gjengen. 
",1
"TV-anmeldelse «24: Legacy»:Gammel moro om igjen 

New shit. 
Same wrapping. 

Spenningsserie i 12 deler 

TV3 søndager kl. 21.00 og på Viaplay 

Med: Corey Hawkins, Miranda Otto, Jimmy Smits 

Når stafettpinnen tas opp etter Jack Bauer, er det med like mange logiske brister, tvilsomme sidehandlinger og keitete replikker som før. 

Grepene som var annerledes og spennende i 2001: 
Den tikkende digitale klokken, mangedelt bildeskjerm og historien fortalt i «sanntid», er på ingen måte friske lenger. 

Men det er fremdeles moro! 

Keifer Sutherlands Jack Bauer er ute av bildet, og i stedet spiller Corey Hawkins fra «Straight Outta Compton» den tidligere spesialsoldaten Eric Carter. 
Han har ledet angrepet på en terroristleder ved navn sjeik Ibrahim Bin-Khalid i Yemen, og nå er sjeikens venner i USA og dreper troppmedlemmene én etter én – til tross for at de lever under beskyttet identitet. 

Det betyr altså, hold deg fast, at det er minst én muldvarp i antiterror-organisasjonen CTU. 
Carter må ta med kona på rømmen med kun den avtroppende CTU-lederen Rebecca Ingram (Miranda Otto) å stole på – og hun har egentlig sluttet. 

Til tross for at han blir sendt på opptil flere elleville plot-krumspring, klarer Hawkins å overbevise. 
Han makter faktisk både å unngå at du savner Bauer – i hvert fall ikke så mye - og å slippe unna med å si ting som «Mange mennesker kommer til å dø uten de pengene». 

I likhet med de tidlige sesongene av «24»s sjelefrende «Homeland», skjemmes «24: Legacy», i hvert fall i de første episodene, av et svart-hvitt, bredpenslet verdensbilde fylt av slemme muslimske arabere og gode amerikanere. 
Sånn sett treffer den skummelt godt i USAs fryktsenter i disse muslimforbud-dager. 

Forslitte stereotypier til tross, å se Carters MacGyver-aktige grep for å spore opp sin siste gjenlevende troppkamerat mens alt og alle jobber mot ham, får opp pulsen. 

Det hjelper med et pirrende lydbilde signert opprinnelig «24»-komponist Sean Callery. 
Og også regissørene Stephen Hopkins og Jon Cassar er med på å sikre at den intense «24»-følelsen lever videre. 

Fikk du med deg: 
«Will & Grace» kommer tilbake 

Manusforfatterne kunne gitt oss mer troverdige sidehandlinger og ikke minst bedre dialog, men samtidig virker blødmene ikke helt urimelige innenfor seriens univers. 

Arven etter «24» har blitt en serie som kan funke selv for, eller kanskje nettopp for, Bauer-file. 
",1
"Filmanmeldelse «Fifty Shades Darker»:Irriterende retningsløs 

Film nummer to i «Fifty Shades»-trilogien er bedre enn sin forgjenger. 
Det betyr ikke at den er bra. 

«Fifty Shades Darker» 

USA. 
15 år. 
Regi: 
James Foley 

Med: Dakota Johnson, Jamie Dornan, Rita Ora, Luke Grimes, Kim Basinger, Eric Johnson 

Én ting skal «Fifty Shades Darker» ha: 
Filmen er langt fra det mest forutsigbare som har sett dagens lys hva gjelder romantiske dramaer. 
Bare dét er en bragd i seg selv. 
At kjærligheten blomstrer mellom den nylig uteksaminerte litteraturstudenten Anastasia Steel (Dakota Johnson), bedre kjent som Ana, og mangemillionæren Christian Grey (Jamie Dornan), er godt kommunisert. 
Det er også lengselen og lidenskapen mellom de to. 
Dermed har oppfølgeren definitivt hakket mer dybde enn den første filmen i trilogien, «Fifty Shades of Grey». 
Det betyr derimot ikke at den er bra. 

Det er usikkert hvor lang tid det har gått siden Ana, i forrige film, stormet ut av Greys leilighet da hans trang til å straffe for nytelse ble for mye for henne. 
Men Grey klarer altså ikke å holde seg unna den uimotståelige Ana og ber om en ny sjanse. 
Denne gangen uten regler, straff og hemmeligheter. 
Noe i retning av et vanlig forhold, med andre ord. 
Men slapp av, de fyrrige sex-scenene har ikke forsvunnet av den grunn. 
Er det noe som er ikke er til å ta feil av, så er det at Ana liker å la seg underminere – til en viss grad. 
Det later til å gå bra helt til skygger fra fortiden truer forelskelsen, og Ana skal få slite litt med å forsone seg med Greys forgangne tider. 

I begynnelsen er det betryggende å se at Ana tar mer kontroll i møte med Grey, og han prøver tilsynelatende hardt å forandre seg. 
Men gradvis lar hun seg rive med av det som er ren manipulering forkledd som kjærlighet. 
Vi ser også mer til de bakenforliggende årsakene til hvorfor Grey har denne «trangen» til å påføre andre smerte, og filmen dykker dypere i hva som egentlig skjedde i barndommen hans. 
Nettopp dette er noe av det mest irriterende med hele historien. 
Når en 27 år gammel mann har åpenbare traumer fra barndommen, som har gjort ham til nærmest en sadist, hvorfor er det ingen som gjør noe med det? 
Han trenger åpenbart hjelp. 
Men dét er det ingen som bryr seg om. 

Skuespillerprestasjonene på sin side er det ingenting å rope hurra for, men det skyldes mer karakterenes manglende dybde enn noe annet. 
Ana er både flat og kjedelig, og de eneste gangene stemmen hennes faktisk skifter toneleie er når hun hyler hver gang Grey løfter henne opp og bærer henne over skuldra, eller når hun stønner (som hun gjør relativt ofte). 
Med det som mål gjør Dakota Johnson en god jobb. 
Jamie Dornan som Gray klarer fint å holde det samme, strenge uttrykket gjennom hele filmen. 

Også filmens mest dramatiske scene virker malplassert. 
Det som kunne løftet filmen og hevet spenningsnivået et par hakk, faller fullstendig i fisk og er over på tre minutter som om ingenting har skjedd, og det er vanskelig å forstå hvorfor regissør James Foley har tatt den med i det hele tatt. 
I det store og det hele er det vanskelig å forstå hvem denne filmen egentlig er laget for. 
For historien om den sjenerte og yndige litteraturstudenten som skulle omvende den hjerteløse og kontrollerende mangemillionæren er ikke nevneverdig interessant. 
Kanskje faller alle bitene på plass når den siste filmen kommer, men det virker veldig lite sannsynlig. 
",0
"Filmanmeldelse «Moonlight»:Et mesterverk 

En av årets store oscarfavoritter er en slående vakker, så vel som smertefull skissering av det å frykte sin egen annerledeshet. 

USA. 
12 år. 
Regi: 
Barry Jenkins 

Med: 
Mahershala Ali, Naomie Harris, Alex Hibbert, Ashton Sanders, Trevante Rhodes, Janelle Monae og fler. 

I løpet av høsten her hjemme gikk «Skam»-Isak fra å fornekte sin egen legning tilå eie den. 
Det ville trolig tatt noe lenger tid om han hadde vokst opp med de strenge rammene av maskulinitet som rapmusikken han digger kommer fra. 

Den oscarnominerte «Moonlight» er basert på et semi-selvbiografisk teaterstykke av Tarell Alvin McCraney, som riktig nok aldri ble produsert. 
Filmen skildrer tre definerende epoker i livet til Chiron, som går fra et sosialt utstøtt barn til innesluttet ungdom, for så å bli en broket alfahann som lider konsekvensene av et liv i fortrengelse. 
Dette er «Brokeback Boyhood». 

Historien om en svart homo med en godhjertet doplanger som eneste farsfigur (Mahershala Ali) er så poetisk at det føles som om regissør Barry Jenkins har filmatisert en Frank Ocean-plate. 

Og det er ikke selve tematikken som gjør «Moonlight» til en unik film, det er den dype og delikate behandlingen av temaene, som for mange kunne ha forvist den til politisk agenda-skuffen. 

Med et skarpt blikk og egne arr skildrer Jenkins det kaotiske forholdet mellom hovedkarakteren og hans crack-røykende mor (Naomie Harris), sannsynligvis hjulpet av at han selv vokste opp med en rusavhengig matriark. 
Måten husets møblement gradvis forsvinner, og Chiron snur sekken sin på magen for å kontrollere hvor eiendelene hans er i forhold til morens klør, føles som en like naturlig del av fortellingens miljø som det frodige gresset og lyden av «chopped and screwed»-rap og soul fra Muscle Shoals gjør. 

At han klarer å få produktet av en runk på stranda til å se ut som kunst, sier også sitt. 

Filmen er lavmælt og i stor grad bestående av intense dialoger mellom fire øyne. 
Likevel oppleves den som en tikkende klokke, der det alltid lurer en fare som ulmer rundt neste hjørne - enten det er et svik, mer selvforakt eller en stol i ferd med å knuse i bakhodet på noen. 

Og den er vel så rørende når den spiller på de store tangentene som de små, som da Mahershala Alis karakter gir et veloverveid svar til Chiron når han spør hva en «faggot» er for noe. 

Det som virkelig løfter «Moonlight» til storhet er prestasjonene til Ali og ansiktene bak både tenåringsinkarnasjonen og den voksne Chiron, henholdsvis Ashton Sanders og Trevante Rhodes. 
De uttrykksfulle minene deres er oppslukende fra og blikkene deres formulerer smerte bedre enn i hvert fall mine ord er i stand til. 

En manns mislykkede teaterprosjekt har blitt en annen manns mesterverk, og sammen gjør Jenkins, McCraney og det talentfulle ensemblet det klart at man kan finne kunst når man titter under steinene. 
Se denne. 
",1
"Filmanmeldelse «LegoBatman-filmen»:Heseblesende Batman 

Kortog greit - denne Gotham-sentrerte spin-offen til «Legofilmen» (2014) er en fest av eksplosjoner, «one-linere» og referanse-vitser langt utover DC Comics-universet. 

USA. 
6 år. 
Regi: 
Chris McKay 

Med: Will Arnett, Michael Cera, Ralph Fiennes, Zach Galifinakis, Rosario Dawson, Eddie Izzard m.flere. Norske stemmer: 
Ikke opplyst 

Batmans dypeste personlighetstrekk - egoet, ensomheten og hans uungåelig avhengighet av Jokeren - er blåst opp til komiske proporsjoner. 

Etter endt arbeidsdag tilbringer han kveldene sine hjemme i Wayne-familiens enorme herregård, hvor han spiser hummer og ler høyt med «Jerry McGuire» på storskjerm. 
Det er trist. 

Han adopterer også Dick Grayson ved uhell og knuser hjertet til Jokeren intensjonelt. 
Sistnevnte handling fører til et storbesøk av slemminger som bokstavelig talt gjør Gotham til Mordor. 
Og i bunn av dette organiserte kaoset av daleks, gremlings og obskure filmreferanser («Gymkata», dere!) ligger en koselig film om lagarbeid og familie. 

Men som altfor mange filmer som sitter plantet midt mellom barne- og voksenfilm, sliter den norske kinoversjonen med å gjøre de komiske nyansene rettferdighet. 
Barn kommer til å kose seg med det heseblesende tempoet og de velanimerte actionsekvensene, men en pressevisning for primært voksne bør av åpenbare grunner bli vist i originalspråket. 

I den norske versjonen føler man Chris McKays (fra kultserien «Robot Chicken») komiske presisjon bli mer enn bare litt vindskeiv av språket vårt. 
Når filmen er såpass pakket med 50 år gamle popkulturelle referanser, er det påfallende at dette er mer enn bare en barnefilm. 

Spesielt når man ser de egentlige stjernenavnene i rulleteksten kan man ikke annet enn å tenke på hvor mye man egentlig har gått glipp av. 
De som har hørt Will Arnett, Lego-Batmans egentlige stemme, synge i serien «Arrested Development» skjønner nok hva jeg mener. 

Heldigvis settes filmen også opp på engelsk, og da undergraver den heldigvis ikke filmskapernes arbeid og en stor del av det som også er filmens intenderte målgruppe. 

Da blir det mer enn bare moro for unga! 
",1
"TV-anmeldelse «MacGyver»:Kunne vært gøy, om den ikke var så kjedelig 

Mye, men slett ikke alt var bedre før. 
Amerikansk TV-krim, for eksempel, har aldri vært i finere form. 
Nye «MacGyver» er unntaket som bekrefter regelen. 

Amerikansk TV-serie i 22 episoder 

TV2 Zebra lørdager kl. 20.00 

Ikke at gamle «MacGyver» (1985-1992) var all verden å henge i grana. 
Serien var selve definisjonen av TV2s rike andresorteringstilbud på 1990-tallet, sendt både på ettermiddagen og etter midnatt. 
Tolerert – men aldri elsket – av kronisk arbeidsledige, slappe studenter og profesjonelle hasjrøykere. 

Men det var i alle fall noe tilforlatelig ved Richard Dean Andersons tittelrolle – søstrene til Marge Simpson hadde som vi husker et godt øye til ham – og den godmodige sjefen hans, Pete Thornton (avdøde Dana Elcar). 

Aldri noen «gønnere» på’n MacGyver, nei. 
Da var det bedre å lage en atombombe av mose, en tannpirker og noe snørr. 
«Ad hoc» var hans mellomnavn, hockeysveisen var hans varemerke. 

Nye MacGyver (Lucas Till) – en spion/agent så hemmelig at selv FBI og CIA ikke kjenner til ham – er en helt annen type, og atskillig mindre spiselig. 
En metroseksuell jypling i 20-årene, med fønet sveis og et selvnytende glis. 

Han oppfører seg mer som James Bond enn MacGyver der han hopper fra land til land og lirer av seg «wisecracks» uten en tøddel visdom, enn si humor, i seg. 

Å, de er fæle, disse liksom-vittighetene! 
Det er ikke bare MacGyver som gjør seg skyldig i dem heller. 
Kumpanene Jack Dalton (George Eads, en fyr som ikke gjør stort annet enn å slå ut armene og legge an et «nei, hva holder han på med nå da!?»-uttrykk i trynet) og Tristin Mays (en datahacker på lån fra fengsel, spilt av Riley Davis) er også ansvarlige. 

Amerikansk krim og action av dette dustekaliberet slipper sjelden unna elendige «onelinere». 
Men det blir underlig når slemmingene som skyter stopper i et par sekunder slik at vi skal kunne høre morsomhetene klart og tydelig. 

Og hvor sympatisk er det egentlig at MacGyvers fortellerstemme er like uanfektet og eplekjekk selv når han tror at kjæresten er død? 

Plottene er syltynne. 
«Dårlig actionanimasjon for barn»-syltynne. 
Den «pedagogiske» hangen til å fortelle oss med tekst på skjermen hva det er MacGyver holder på med er lettere fornærmende: 
Vi ser en haug ledninger. 
«Ledninger», tekster skjermen, men pil mot ledningene. 
Takk. 
Hilsen oss idiotene. 

Mays har en forunderlig evne til å redde enhver situasjon utelukkende i kraft av å taste frenetisk på laptopen sin. 
MacGyver gjennomfører en lungeoperasjon med en sveitsisk lommekniv. 
Slike ting. 
Det kunne vært gøy, på en dum måte, om det ikke hadde vært for at det er så kjedelig. 

Det er 2017, og vi er bortskjemte med flere utmerkede TV-serier enn vi noen gang vil rekke å se (såfremt man ikke arbeider i Aftenpostens kulturredaksjon). 
Så det er forstemmende at amerikansk lineær TV, de såkalte «network»-kanalene, i dette tilfellet CBS, fremdeles befatter seg med skit som dette. 

(Dog litt artig at TV2 er sitt «historiske ansvar» og sin tradisjon bevisst). 

Kvalitativt sorterer nye «MacGyver» et sted mellom 1990-tallstullball som «Baywatch» og «Pacific Blue». 
Det er en serie som klarer å innbille seg – men ikke oss – at tiden er stått stille siden 1994. 
Gammeldags, og ikke på den trivelige måten. 

En annen ting: 
Timingen er elendig. 
Serien utspiller seg i et klima der store deler av verden ser til USA for politisk ledelse. 
Slik er det som kjent ikke lenger. 

MORTEN STÅLE NILSEN 

Anmeldelsen er basert på de tre første episodene 
",0
"TV-anmeldelse «Senere med Tørnquist»:Hipsterpludder 

Ålreit. 
Bør bli ålreitere. 

«Senere med Tørnquist» 

Norsk TV-serie i 10 episoder 

TV2 fredager kl. 23.20 

Med: Einar Tørnquist og Gunhild Dahlberg med gjester. 

Einar «’n Einar» Tørnquist går tilbake til «røttene». 

«Senere med Tørnquist» er, etter intermessoet med det mer «Mandagsklubben»- og «Nytt på nytt»-aktige «Tørnquistklubben» (2015), et tilbake til start: 

I praksis det samme snakkeshowet han i sin tid hadde på VGTV, «Tørnquist Show» (2012-2013). 
Med den samme makkeren, Gunhild Dahlberg, den samme Fretex-scenografien og den samme følelsen av rør, rot og tilsynelatende uforberedt programledelse. 

Fungerer det like bra på «ordentlig» TV – som enn så lenge føles hakket mer forpliktende, selv klokka halv tolv på tacokvelden – som det gjorde på nett? 
Denne seer er tilbøyelig til å mene nei. 
I hvert fall ikke ennå. 

Styrken er og forblir Tørnquist og Dahlberg selv. 
To mennesker med stor jovial sjarm og språklig overskudd. 
Den første episoden introduserer en «sidekick» nummer to, Nils Brenna, hvis funksjon forblir et uutgrunnelig mysterium. 
Han kommer inn i studio, forteller hvem han er og gjør deretter så godt som ingenting av seg (han rekker å forvirre, hvilket muligens er poenget). 
Dahlberg har også for lite å gjøre. 

Første gjest er Bård Ylvisåker (godt spørsmål: 
«Liker du best å bli kalt Bård eller Vegard?»). 
Han er aktuell med presis ingenting. 
En av fordelene med å drive lavskulder-talkshow er at man ikke trenger å binde seg til kjendiser som har noe de på død og liv vil selge oss. 
Man kan invitere hvem som helst når som helst. 

Men i «Tørnquist»s tilfelle skal de i tillegg helst være litt kule. 
En utfordring for de som booker gjester, vil jeg tro, all den tid tilfanget av nordmenn- og kvinner som både er kjendis og har «kred» må sies å være mikroskopisk. 
Man kan ikke ha Thomas Seltzer som gjest hver eneste uke heller. 

Programmet bærer preg av å være Grünerløkka-sentrisk. 
Såpass, faktisk, at Ylvisåker er nødt til å bruke tid på å forsvare det faktum at han bor på hovedstadens ikke-fullt-så-hippe vestkant. 
Dette er før han blir brakt ansikt til ansikt med folk han har jobbet med i årevis, men ikke husker hvem er. 
Småartig og «ærlig», men litt ubehagelig også. 
Det samme gjelder innslaget med nylig avdøde Arnie «Skiffle Joe» Norse. 

Morten Ramms videoinnslag er et velkomment temperaturskifte. 
For det slår ikke gnister av samtalen med Ylvisåker, ei heller da broren Vegard trer støttende til. 

Gjest neste fredag er Jarl Goli. 
Det kan fort bli mer – for å bruke et Tørnquist-ord – «ellevilt». 

Ja, det bør nok det. 

MORTEN STÅLE NILSEN 

Anmeldelsen er basert på den første av 10 epsioder 
",0
"Filmanmeldelse «Gold»:Glimrer ikke 

Som en såpeseriesesong komprimert til to timer. 

USA. 9 år. 
Regi: 
Stephen Gaghan. 

Med: Matthew McConaughey, Edgar Ramírez, Bryce Dallas Howard. 

Hva var det med denne historien som overbeviste Matthew McConaughey, som også er involvert på produsentsiden, om at det måtte bli film av den? 

Muligheten til å spille en forfyllet ulykkesfugl og «fuckup» med ølmage og bar isse, kanskje, med atskillige anledninger til å grynte og stønne. 

McConaughey har alltid vært en formidabelt karismatiskskuespiller, også i de årene da han bare fikk håpløse roller, med en egen evne til å virke avvæpnende selv når han overspiller. 
Det gjør han her. 
Han er likevel det beste ved denne skuffende temperatur- og formålsløse filmen. 

Kenny Wells (McConaughey) driver i metallutvinningsbransjen. 
Bestefaren hans startet firmaet, faren drev det til store høyder. 
Nå – «nå» er i andre halvdel av åttitallet – er det harde tider. 
Wells drømmer likevel om gull. 
Nærmere bestemt årene i Indonesia, der en bekjent – Michael Acosta (Ramírez) – har knalltro på et område langt ute i den våte jungelen. 

De trenger penger, de skaffer penger. 
Gullrushet innfinner seg omsider, etter streiker og malaria, men berg- og dalbanen fortsetter. 
Den korrupte indonesiske presidenten saboterer prosjektet, kjipe Wall Street-investorer snapper dem i hælene, alltid er det noen som forsøker å lure dem. 

Wells, en mann med et betydelig farskompleks og mye dum stolthet, kjemper imot. 
Men også han lar gullet gå til hodet på seg. 
Selskapet blir børsnotert, Wells blir eplekjekk og bytter ut den sympatiske kona Kay (Bryce Dallas Howard i en sørgelig ubetydelig rolle) med en kvinne som jobber for fienden. 

«Gold» er som en hybrid av «Sierra Madres skatt» (1948) og «Giganten» (1956), men helt uten tenner. 
Altså en glorifisert såpeopera, «Dallas» for det store lerretet. 
Det går bra, så går det dårlig. 
Det går bra, og så går det dårlig igjen. 
Slik fortsetter det til den på alle måter daffe slutten (filmen er løselig basert på en sann historie som få i vår del av verden vil huske). 

«Gold» er ikke ille, den er ikke en gang spesielt kjedelig. 
Men strukturen er banal og historien forutsigbar – man blir hele tiden sittende og vente på at filmen skal komme skikkelig i gang. 
Så slutter den, og man tenker: 
«Og hva så?». 

Fotnote: 
Lydsporets bruk av utmerket alternativrock fra åttitallet er utpreget tunglabbet. 
JoyDivisions «Atmosphere» skal kun brukes til å illustrere håpets endelige død, og aldri noe så prosaisk som en scene der en eks flørter med en annen mann. 
«Overkill», kaller man slikt. 

MORTEN STÅLE NILSEN 
",0
"Filmanmeldelse «Vaiana»:Formelen fungerer 

Hjertevarmende heltehistorie nummer 769 fra Disney. 
Men de virker fremdeles. 

USA. 
6 år. 
Regi: Ron Clements, John Musker. 

Norske stemmer: Nora Gjestvang, Jeppe Beck Laursen, Bjørn Eidsvåg. 

Høvdingsdatteren Vaiana bor på en øy i det polynesiske triangel i Stillehavet. 
Folket hennes føler seg trygge så lenge de holder seg på øya og ikke seiler lenger ut enn til revet – det en gang sjøfarende folket er for lengst blitt landkrabber. 

Vaiana, derimot, føler en sterk dragning mot havet, slik havet skal vise seg å ha et spesielt godt øye til henne. 
Det kommer godt med når plantelivet på øya begynner å visne som følge av en forbannelse satt i gang da Maui, «halvgud av vinden og havet», stjal et grønt hjerte fra fruktbarhetsgudinnen Te Fiti, en slags levende moderøy. 

Det blir Vaianas selvpålagte oppgave å krysse havet, finne Maui og den magiske kroken hans (som gjør at han kan forandre form) og putte hjertet tilbake der det hører hjemme, slik at tusen blomster igjen kan blomstre. 

Disneys nye helteepos har med andre ord både et miljøvernbudskap og en lettere feministisk heltinne. 
(Det er blitt gjort et poeng av at Vaiana har en mer normal kropp enn andre Disney-heltinner. 
Dette vil i praksis si at hun har midje som Barbie, men mer kjøtt på beina – altså legger av normal tykkelse). 

Det er bra, vi tar det vi får, ikke minst i disse tider, og Vaiana er en godt utviklet karakter, som dessuten ikke trenger noe kjæresteemne for å gjøre jobben hun har påtatt seg. 
Hun er modigere og mindre klønete enn «halvguden» Maui – om enn ikke utstyrt med animerte tatoveringer, slik som han er, heldiggrisen. 

Apropos gris: 
Disney har som alltid sørget for å ha to komiske hjerteknusere fra dyreriket med på moroa. 
I dette tilfellet en søt grisunge og en hane som oppfører seg som en ør høne. 

Sjelden – ikke en gang i «Oppdrag Nemo» (2003) – har havet sett så innbydende ut i en animasjonsfilm som i begynnelsen av «Vaiana». 
Senere skal det bli mørkt og truende, i en film som tillater seg å bli ganske skummel. 

Ikke minst i slaget med lavamonsteret mot slutten, en fiende med tunge gotiske trekk. 
De tallrike kokosnøttpiratene vil holde ungene våkne, de også. 
(Voksne vil muligens oppfatte Bjørn Eidsvågs stemme, gitt til en jålete krabbe, som det mest opprivende aspektet ved filmen). 

Animasjonen er superb. 
Som forventet. 

«Vaiana» er en musikal, med bidrag fra blant andre den genierklærte «Hamilton»-skaperen Lin-Manuel Miranda. 
Sangene er likevel ikke fryktelig minneverdige, i hvert fall om man ser bort fra Vaianas hovedtema, som jeg antar at heter «Hvor langt jeg må» på norsk (engelsk: 
«How Far I’ll Go»). 
Det er det minst musikal’ete sangnummeret, med et refreng som ligner veldig på en nyere Taylor Swift-melodi jeg i farten ikke husker navnet på. 

En litt slak spenningskurve i midten, og en generell følelse av «sett det før, og da enda litt bedre» vil muligens sørge for at «Vaiana» ikke blir en av de Disney-filmene det snakkes mye om 10 år frem i tid. 

Men den er mer enn god nok til at ingen kan føle seg snytt. 
Spesielt ikke de unge jentene som med «Vaiana» får en ressurssterk og handlekraftig heltinne å se opp til. 

MORTEN STÅLE NILSEN 
",1
"Filmanmeldelse «xXx: Return of Xander Cage»:Navnet er Harry. 
Max Harry. 

Den tredje filmen i «xXx»-serien er like idiotisk som forgjengerne - og fullstendig klar over det. 

«xXx: 
Return of Xander Cage» 

USA. 
12 år. 
Regi: 
D.J. Caruso 

Med: Vin Diesel, Deepika Padukone, Donnie Yen, Toni Collete, Ruby Rose, Nina Dobrev, Samuel L. Jackson, Ice Cube og Tony Jaa 

Takket være de seneste innslagene av «Fast & Furious»-serien, og en prisverdig innsats i «Guardians of the Galaxy», er det ikke lenger lett å avskrive Vin Diesel som en tett bunt av testo. 
Den kalde leveransen av «onelinere», de absurde actionsekvensene og nivået av harryhet i filmene hans er sjelden uten en god dose av selvironi. 

Det er altså lite selvhøytidelighet å spore i «xXx: Return of Xander Cage». 

Den åpner med agentpappa Gibbons (Samuel L. Jackson) som prøver å rekruttere Neymar (ja, fotballspilleren) til det superhemmelige xXx-programmet med en kløktig monolog om skateboard-pionerene fra Dogtown. 
Monologen avbrytes av bråkete tittelskjermer - og en satellitteksplosjon som dreper dem begge. 

Det får tribaltatovert superagent Xander Cage (Diesel) til å vende tilbake, etter 15 år i «Lonely Planet»-eksil. 
Oppdraget er angivelig å redde menneskeheten fra enda mer satellittregn, så først må han på pelskåpejakt og delta i en liten orgie i London. 
Etter litt jungelslalom og en haug banale vitser man kan stille klokken etter, har man etablert det plottfattige, men tidvis ekstremt underholdende universet. 

Xander er riktignok for gammel til å bære ansvaret alene, så han har med seg et rugbylag av drapsmaskiner - og en helsikes irriterende DJ. 
Her blir det like mange alliansebytter og elegante tatoveringer som i en god sesong av «Paradise Hotel». 

Tro til tiden, frir filmen til det asiatiske publikummet. 
blant annet ved hjelp fra Bollywood-stjernen Deepika Padukone, med en helt uironisk aksent, samt østens raskeste hender, Donnie Yen. 

Det er derfor synd at actionregien heller belager seg på tegneserieeffekter enn hardtslående knyttnever, for ferdighetene til Yen, MMA-figheteren Michael Bisping og spesielt thailenderen Tony Jaa, mest kjent fra en den gang banebrytende kampsportfilm, «Ong Bak» (2003), ignoreres helt. 

Men likevel, så tåpelig den enn er, står «xXx 3» som en film man humrer med og gapskratter av. 
",0
"TV-anmeldelse «Dødens tjern»:Si hallo til «71 grader mord»! 

Først og fremst, skål for norsk virkelighetsfjernsyn som fyller 18 i år! 
En betimelig alder for modning. 
Eller? 

Norsk krimreality i 10 deler 

TVNorge, tirsdager kl 21.30 

Skrevet av: 
Jørn Lier Horst 

«I «Dødens tjern» viskes grensene ut mellom krimdrama og reality-TV, når tolv deltakere sendes ut i natten for å løse en mordgåte skrevet av den prisbelønte krimforfatteren Jørn Lier Horst» heter det i pressemeldingen - som også skryter av at dette er «en helt ny TV-sjanger». 

Har du lest: 
Lier Horst har ofret vennene for jobben. 

Men det er langt fra noen revolusjon vi får her. 
Si hallo til «71 grader mord»! 

«Dødens tjern» er fascinerende på papiret, der den viser tegn til eksperimentering fra sjangerens tidlige dager med serier som «Muldvarpen». 
Altså, bare smak på denne ordkomboen: «nordisk reality-noir». 

Dessverre er etableringsepisoden her så forvirrende at man egentlig ikke skjønner hva man ser på. 

Seeren blir kastet inn i en serie der deltakerne vet mer om spillet enn deg, og den første episodens skremmende mangel på fortellerteknikk gjør at man aldri får anledning til å ta igjen forspranget deltakerne har. 
Dessuten er hverken oppgavene og eller selve mordmysteriet spesielt oppslukende. 

Fikk du med deg: 
«Farmen»-drama: 
Her går det galt for Petter Pilgaard. 

En realitykonkurranse trenger å forholde seg til tre instrukser: 1) seeren skal forstå spillereglene, 2) man skal bli kjent med deltakerne og 3) det skal være spennende nok til at man vil være med videre. 
Den første episoden av «Dødens tjern» består ingen av dem. 

Heldigvis tar serien seg opp de neste to episodene, når deltakerne gis mer tid til å bli individer og selve mordmysteriet får litt blodigere ben å stå på. 
Det kommer også noen klassiske underholdningsøyeblikk fra det mindre begavede lagets diskusjon om anagram/palindromer som vekker den onde reality-latteren. 

Avtalt spill i «Farmen»: 
Seerne ble lurt da Ingeborg røyk ut. 

Det føles dog mindre som et TV-konsept og mer som om man ser på en oppsummering av et levende rollespill, et såkalt «laiv», der dem som er med på spillet koser seg intenst. 
Men produksjonen sliter med å få deltakernes opplevelse av spenning til å bryte gjennom skjermen. 

Mangelen på programleder bidrar nok til en sterkere innlevelse for de 12 deltakerne, men som seer sitter jeg og krysser fingrene for at Triana Iglesias skal poppe hodet innom og fortelle meg hva i all verden det er jeg ser på. 
",0
"TV-anmeldelse «Innafor»:Mer av dette, takk! 

Emma Clare tar oss med på «sugar dating» og intimkonsultasjon. 

Med: 
Emma Clare Gabrielsen 

Premiere NRK TV 23. januar og NRK1 29. januar 

En nervøs og fyllesjuk Emma Clare Gabrielsen skal snart til en intimkirurg for å få underlivet sitt vurdert. 
Slik introduseres vi til første episode av NRKs nye undersøkende dokumentarserie «Innafor». 
I løpet av fire episoder utforskes temaer som intimkirurgi, moderne sexarbeid, prestasjonsdop og psykisk helse. 

Serien beskrives som en personlig reise, hvor Clare gir oss et spennende innblikk i ovennevnte fenomener gjennom intervjuer, spørreundersøkelser og aktiv deltakelse. 
Og det er nettopp den deltakende programlederen, som strekker seg beundringsverdig langt for å bedre sette seg inn i det hun undersøker, som gjør at «Innafor» skiller seg fra andre populærvitenskapelige serier. 

Fått med deg snakkisen? 
Filmregissør overrumplet reporter med kyss 

Seeren tas med på alt fra konsultasjon med intimkirurg til date med en såkalt «sugar daddy». 
Emnene som tas opp, og problematikken rundt dem, er ikke bare relevant for målgruppa på 20 til 29 år, men også for dem over tretti og dem som ennå befinner seg i tenåra. 

Anmeldelsen fortsetter under videoen. 

Clare har lenge jobbet som skrivende journalist, og nå debuterer hun altså som programleder. 
Det er en rolle hun kler godt. 
Hennes nysgjerrige og entusiastiske tilnærming er smittende, og gjør at «Innafor» ikke drukner i havet av reportasjer som allerede har blitt skrevet om både intimkirurgi og «sugar dating». 

Serien blåser heller nytt liv til de aktuelle temaene og gir mer dyptgående innblikk i hva det er og hvorfor noen velger å gjøre det. 
Men. 

Lest denne? 
Mitt møte med intimkirurgi (krever innlogging) 

Det kan tidvis bli litt mye Clare og hennes personlige betraktninger, som kan bli en smule langtekkelige. 
Da kunne man heller brukt tiden på å utfordre intervjuobjektene i større grad. 
Dokumentarserien mangler rett og slett litt debatt. 

Men å komme så tett innpå tabubelagte temaer og å se hvor usikker og preget Clare selv blir i møte med blant annet vaginaens skjønnhetsideal og unge jenter som selger sex, gjør at man håper at det ikke bare blir med én sesong. 

Det er mer enn nok å ta av. 

Fikk du med deg? 
Ga datter (8) gavekort på plastisk operasjon 
",1
"Filmanmeldelse «The Rules For Everything»:Du og jeg, døden 

Kim Hiorthøy filmdebuterer med en typisk Kim Hiorthøy-film. 

«The Rules For Everything» 

Norge. 
9 år. 
Regi: Kim Hiorthøy. 

Med: Natalie Press, Tindra Hillestad Pack, Ingrid Olava. 

1990-tallet var ikke bare kalde ironikere. 
Det var også varme her-er-så-underlig naivister som spilte i post-deLillos studentpopband på Vest- og Østlandet, eller sprang ut av kunstnerisk ambisiøse miljøer i Trondheim. 
Ingen personifiserer de sistnevnte i større grad enn Erlend Loe. 
Men koreografen/danseren 
Jo Strømgren og Kim Hiorthøy følger ham hakk i hæl. 

Mangtsysleren Hiorthøy er muligens mest kjent som designer og illustratør, ikke minst av plateomslag og Loes barnebokserie om truckføreren Kurt. 
Men han har også regissert musikkvideoer, vært filmfotograf for Margreth Olin og gitt ut musikk selv (debutalbumet fra 2001 hadde tittelen «Hei». 
Jeg sa jo at han var vaskeekte naivist). 

Det var bare en tidsspørsmål før filmen kom. 
Her er den. 
Den er fin, om omtrent akkurat slik man kunne tenke seg at en Kim Hiorthøy-film måtte bli. 

Plotet, slik som det er, er kun en kort unnskyldning for å målbære filmens egentlige ærend, som er funderingen. 
Sjetteklassingen Storm og moren Agnes mister henholdsvis faren og mannen sin. 
Det skjer etter at pappa har tatt med seg en ny kvinne hjem, og foreslått for Agnes at de tre skal bo der som mann og to kvinner, fordi «vi alle en dag skal dø». 

«Ja, ikke nå da», fortsetter han. 
Forhåpningsfullt, men fånyttes: 
Noen korte minutter senere blir både han og kvinnebekjentskapet meid ned av en turistbuss. 

Og det er egentlig det. 
Mer enn en narrativ film i ordinær forstand, er «The Rules For Everything» en oppsamling strøtanker som Hiorthøy og med-manusforfatter Ilse Ghekiere har gjort seg om døden (og i noen grad det som foregriper den). 
Regissøren later – som de fleste middelaldrende menn – til å være svært opptatt av den. 

Dødsfilmen over alle, Ingmar Bergmans «Det syvende segl» (1957), bidrar med en ramme for fabuleringene. 
Rent generelt føles «The Rules For Everything» ytterst skandinavisk, full av Roy Andersson-lignende tablåer og gnomisk, sorgmunter hverdagsfilosofi (dersom ord og begreper som «sorgmunter», «hverdagsfilosofi» og «barnlig undring» får deg til å svette bør du sannsynligvis styre unna). 

Hiorthøy ironiserer lett over selvhjelpskultur og andre forsøk på å pakke livet inn i en elegant eske med sløyfe på. 
Mor og datter prøver på hvert sitt vis å få system i sorgen. 
Mamma tyr til den fjerne livs-«coachen» Hrvoje (Pavle Heidler). 
Storm lager regler, støtter seg til rutiner og spiller sjakk. 
Ingrid Olavas Edmundson, en lærerinne, fungerer som et slags kommentarspor for Storms prøvelser. 

Ingen har egentlig så mye dypsindig å si om det ufattelige: 
Det at vi lever og det at vi dør. 
Det skulle da også tatt seg ut. 
Stort sett er filmen en beskrivelse av et sett forsøk på å gjøre kaoset levelig. 
Den er på sitt svakeste idet den nærmer seg slutten, og filmskaperne gjør et forsøk på å snøre den i hop. 

Bildene, stilen og formen er akkurat så slående som man kan forvente seg av en mann som har jobbet i 30 år med visuelle uttrykk (bildet er gammeldags kvadratisk, og interiørene ser ut som 1970-tallet). 
Filmen er ypperlig spilt i alle ledd, og full av fabelaktig åpne ansikter. 

«The Rules For Everything» treffer ikke hele veien. 
Men det er uomtvistelig en velfungerende film. 
Selv de som går for å bli irriterte vil ende opp som fascinerte. 
",1
"Filmanmeldelse «Kings Bay»:Klein konspirasjon 

«Kings Bay» drukner i klisjeer. 

Norsk. 
9 år. 
Regi: 
Stig Svendsen. 

Med: Kari Bremnes, André Sørum, Erik Hivju. 

For ofte når man ser «Kings Bay» får man inntrykk av at det bare er minutter siden manusforfatter og regissør Stig Svendsen klappet sammen manualen «Hvordan skrive et krimmanus raskest mulig» og satt «Alle presidentens menn»-DVDen tilbake i hyllen. 

Konspirasjonsthrilleren han har laget – satt til vår egen tid, men ellers fri diktning spunnet over Kings Bay-tragedien på Svalbard i 1962 (VG+), som kostet 21 mennesker livet og ga verden John Lyng; om enn bare til låns i fire uker – er nemlig full av det som på fint kalles «troper», og som på litt mindre fint kan kalles klisjeer. 

Fikk du med deg denne? 
Fetteren besøkte Aksel Hennie på settet - nå har han fått Hollywood-rolle 

Kari Bremnes’ hovedrolle, Harrieth «Harri» Hansen, er en klisjé allerede hun. 
En liksom «klassisk» journalist – singel, drikkfeldig, dårlig bak rattet i en bil som aldri vil starte, på kant med den meningsløst kjipe nyhetssjefen sin og stadig av den oppfatning av at avsløringer på papir er mer verdt enn avsløringer på nett. 

Kollegaen hennes, Oscar Stokstad (Sørum), er også han en type vi har sett mange ganger før. 
En ung, ærgjerrig oppkomling, flink og pen i tøyet, som er å anse som en trussel helt til det viser seg at han kan brukes til å gjøre det egentlige gravearbeidet. 
Det vil si ta en telefon (Harrieth nøyer seg med å google). 

Legg til en streng, men tilsynelatende sannhetssøkende sjefredaktør, en særs intelligent utseende professor, lite behjelpelige byråkrater og en nervøs nerd av et teknikk- og datageni, og vi har et ensemble som ikke akkurat er egnet til å interessere, enn si overraske. 

Det stopper ikke ved typene heller. 
Som alle konspirasjonsthrillere før den har «Kings Bay» en skummel scene i et mørklagt underjordisk parkeringshus (hei, «Deep Throat»), pakker med bilde- og lydmateriale levert anonymt på jobben og hjemme, like anonyme telefonoppringninger, en medhjelper som lider en ublid skjebne og en endevendt leilighet. 

Konspirasjonen? 
At Kings Bay ikke var en ulykke i det hele tatt. 
Det var kald krig, det var like etter Cuba-krisen og det var olje- og gassforekomster å sikre seg i nordområdene. 
Det var, kort sagt, klima for komplotter. 
Men hvem sto bak? 

Kraften i den utrolige historien som rulles opp svekkes en hel del av at Hansen ikke rekker å avdekke så fryktelig mye for egen maskin. 
Hemmeligheten blir simpelthen fortalt oss – og henne – i en av sekvensene der noen tar ansvar og verbalt innprenter oss hva det er som skjer (eller skjedde). 

Vi som anser at konspirasjonsteorier stort sett er tøv for gustne gutterom og voksne med for mye tid til rådighet, kommer ikke til å forandre mening. 
Det hadde vært til å leve med, om filmen bare hadde vært spennende. 
Men det er ikke «Kings Bay». 

Skuespillerne gjør det beste de kan med det de har fått å jobbe med. 
Bremnes er tidvis ordentlig god, og dessuten grassat glamorøs selv i saueskinnsjakke, grå genser og strikkelue (hun skifter ikke antrekk før en kilde, uvisst av hvilken grunn, ber henne om å gjøre det. 
Da kan det ha gått dager eller uker, det er litt uklart). 
Det skal også sies at Tromsø i lett snøvær ser fabelaktig ut på film. 

Om «Kings Bay» hadde kommet for 30 år siden, som et forsøk på å slå mynt på suksessen til «Orions belte» (1985), så kanskje. 
Men dette er 2017, og krimplott à la «Helmer & Sigurdson» har ikke noe på kino å gjøre. 
",0
"Espen Selvig - «Quite Nice People»
«Dansken»s låter i denne sesongen ser ut til å forholde seg til originalen slik filmer ofte forholder seg til bøker de deler navn med. 
Denne versjonen er mer inspirert av den fine, tidløse og reflekterte godnattavalsetakten i originalen, enn basert på den. 
Tematikken er bevart, men dansken høres ut som Grünerløkka-chillerne Folk og Røvere på borettslagsmøte med brooklynmørkemennene The National. 
Den norske oversettelsen er samtidig en splitter ny tekst. 
Sist ble Speilet en blanding av veldig mye rart. 
Dette fungerer bedre, både på originalens og ikke minst sine egne premisser. 
Selvig kan gjerne fortsette i denne mørke og voksnere leia. 
Quite nice, indeed. 
",1
"Åse Kleveland - «Cherry Red»
Kleveland trenger ikke endre mye på den lekende leppestiftgøyale Motownbeaten i originalen. 
Ja, den som også har strålende miksinnklipp som «ka du trudde eg sa?» og klisjetungt frankofilt putesnakk. 
Både Klevelands dansing og engelskaksent er tilbakelent, kledelig underdrevet - som det lille klappet på siden etter «I’m gonna give you lot’s of...» 
Veldig gøyalt blir det aldri. 
Selv om tøysingen med tempoet, og ikke minst strekket over i seig kabarrettakt på slutten er festlig og morsomt. 
Morsomst og mest begeistrende av alt er gledesdansen til Ida Maria ved enden av bordet. 
",1
"Eldar Vågan - «I’m Bad News»
Nå virker endelig Eldar Vågan. 
Allerede introduksjonen er strålende: 
«Du har laget veldig mange tøffe låter. 
Jeg prøvde også å være tøff i starten, men folk begynte som oftest å flire». 
Vågans tolkning ignorerer fullstendig punkrockbittet og tar den over i vennlig keitet Vazelina-rockabilly. 
Den norske teksten versjonen, kalt «Feil mann», er fantastisk. 
Ikke minst refrenget om «du vil bare klenge hele dagen. 
Men je vil bare stå her og spelle» og «det er nok ta andre koljer i fjorda». 
Framføringen snubler litt i sitt eget milde kaos, men tolkningen er virkelig hysterisk og heldigvis ikke tøff i det hele tatt. 
Vågan er på alle måter helt riktig mann. 
",1
"Benny Borg - «Oh My God»
Borg gjør ingenting direkte feil i sin åpenbare Elvis Presley og Johnny Cash-tilnæmring til Ida Marias utvilsomt beste låt. 
«Put a price, put a price on my soul» får preg av å være trukket ut rett fra Cash sine karriereavsluttende coveralbum, og blir mørkere og skumlere. 
Og, som sagt, veldig åpenbar. 
Tolkningen er som en klassiker gjort på ny og skikkelig. 
Utfordringen er at originalens dynamikk mellom vers og refreng fullstendig forvitrer i arrrangementet. 
Med unntak av bruddet mot slutten blir det én eneste ide dradd og repetert utover. 
Morsomt én gang. 
I lengden mer anvendelig som lydspor til en småalternativ reklamefilm for billig mobiltelefoni for eldre. 
",0
"Margaret Berger - «I Like You So Much Better When You’re Naked»
Det er den nesegruse Ida Maria-tilhengeren Berger og ikke artisten Berger som framfører denne. 
Det gir den en glede og oppriktighet som smitter. 
Versjonen er full av velvilje og ønske om å gjøre det opphavskvinnen kaller «en tullelåt» til noe dypere og mer meningsfylt dansbart («I like so much better when you’re electronic?»). 
Så skjer det merkelige: 
Å bygge høyspent gitarfart om til en seig banger, tapper låten for energi. 
Det går ikke an å hoppe noe særlig tanketomt rundt til den en gang. 
Mange gode tanker, men de ender med å bli, eh, avkledd. 
Og undertegnede liker dem i alle fall ikke bedre slik. 

Det vakte oppsikt da Ida Marie i en kronikk i Aftenposten like før jul i 2015 konstaterte at hun hadde en fullt utviklet alkoholisme i 24-årsalderen. 
Her forteller hun om hvordan musikk-karrieren kom som en «flott» mulighet til et digert alkoholkonsum. 
Deretter kom karrieren i veien, og Ida Maria trakk seg tilbake for bare å drikke. 

– Mens mine jevnaldrende tok doktorgrader på universitetet, tok jeg doktorgrad i sex, drugs & rock'n'roll, skrev Ida Marie Børli Sivertsen. 

– 
Jeg tenker at det kan komme til nytte for folk som sliter, sa hun til Aftenposten om hvorfor hun står frem med sitt alkoholproblem på denne måten. 

I kveld får vi Ida Marias egen historie om livet og karrieren så langt. 
Her blir det gjenhør med hits som «Bad Karma» og «I Like You So Much Better...» i nye versjoner. 
Og når Ida Maria får bestemme dagens aktivitet, så kler hun hele gjengen opp i racing-klær – men gjengen får seg en overraskelse når de får se hva de skal bli med på. 
",0
"TV-anmeldelse «Unge lovende»:Enda mer lovende 

Større personligheter og flere intriger – gjensynsgleden med Elise, Alex og Nenne er stor. 

«Unge lovende», sesong 2 

Norsk dramaserie i 6 episoder 

Alle episodene slippes samtidig på NRK TV (nett) 20. januar, premiere på NRK1 24. januar 

Regi: 
Eirik Svensson 

Med: Siri Seljeseth, Alexandra Gjerpen, Gine Cornelia Pedersen 

Elise (Siri Seljeseth) står på scenen og vitser om å flytte sammen med kjæresten Anders (Jakob Oftebro). 
Alex (Alexandra Gjerpen) venter det store gjennombruddet som skuespiller når filmen hun har spilt i har premiere om få uker, og planlegger å kjøpe leilighet med Kimmo (Ole Christoffer Ertvaag). 
Nenne (Gine Cornelia Pedersen) har fått jobb som badevakt og begynner å skrive igjen. 
Det er deilig å se at livet ser ut til å gå på skinner for trioen som tok landet med storm for et drøyt år siden. 
Men livet går i bølgedaler, og det tar ikke lange tiden før ting begynner å rakne. 

Til forskjell fra første sesong, som i større grad var en slags innvielse i «overgangen-til-voksenlivet-og-de-vanskelige-tjueåra», virker andre sesong å fokusere mer på jentene som individer og utfordringene de står overfor (altså livet) mens de er i ferd med å realisere seg selv. 
Vi kommer enda tettere inn på karakterene, hvordan de håndterer større eller mindre livsendringer på ulike måter, og samtidig prøver å fungere så godt de kan som venner, kjærester og arbeidstakere. 

Bortsett fra det er alt som før, og serien har beholdt alle faktorene som gjorde at den i utgangspunktet ble en suksess: 
Dialogen er fortsatt avslappet og naturlig, problemene de står overfor er fortsatt gjenkjennelige og Seljeseth, Gjerpen og Pedersen er like troverdige i rollene sine nå som da. 
Om ikke mer. 
Og det er akkurat det som gjør at denne sesongen er enda mer lovende enn den forrige. 
I tillegg til at det skjer en hel del dramatiske og mindre dramatiske hendelser. 
I løpet av de seks episodene blir vi servert både brudd, slåsskamp, autentiske sex-scener og et aldri så lite frieri, for å nevne noe. 

Serien berører også direkte og indirekte mange aktuelle og sårbare temaer. 
Nenne tar til orde for psykisk sykdom og hvordan man kan bli like frisk fra det som av et brukket bein. 
Elise erfarer at det ikke er alt man kan spøke med her i livet (i hvert fall ikke offentlig). 
Alex står overfor et vanskelig valg om å følge drømmen eller å ha det trygt. 
Vi gjøres oppmerksom på at det å inngå nye relasjoner kan være vel så vanskelig som å avslutte gamle. 

«Unge lovende» er noe av det ærligste og mest fornøyelige som er produsert i Norge på lenge. 
Dens manglende påtatthet og ektefølte framtoning gjør at det meste kan relateres til. 
Om ikke for deg personlig, så i hvert fall noen du kjenner. 
Det er bare å håpe på en tredje sesong. 
",1
"Filmanmeldelse «Live By Night»:Banal Ben Affleck 

En «god» gangster er en kjedelig gangster. 

«Live By Night» 

USA. 
15 år. 
Regi: 
Ben Affleck. 

Med: 
Ben Affleck, Zoe Saldana, Elle Fanning. 

Joe Couglin (Affleck) er en banditt i forbudstidens Boston, men han vil ikke ha det på seg at han er en gangster. 
Han er sønn av en irskkatolsk politimann, og så nok blod i Første verdenskrig. 

Han er ung og dum, dog, og har et forhold til den irske gangstersjefen Albert Whites elskerinne (Sienna Miller med en i overkant frisk irsk aksent). 
Det skal komme til å koste ham. 

Han blir en kasteball mellom White og den italienske gudfaren Maso Pescatore, og blir av sistnevnte sendt til Tampa, Florida for å ødelegge Whites forretninger og styrke Pescatores egne, blant annet med å innføre salg av narkotika (i tillegg til den ulovlige spriten, som flyter). 

Hvordan skal den ærgjerrige og hevnlystne, men dypest sett skikkelige Couglin klare det? 

Ved å gå til krig med Klu Klux Klan, unngå å begynne å selge dop og ikke bygge et kasino som følge av press fra kristenfolket, synes Ben Afflecks livsfjernt «idealistiske» film å hevde. 
Regissøren vil at sin egen hovedrolle skal fremstå som raff og romantisk, slik folk som lever utenfor loven gjerne gjør (i hvert fall på film) – og som et menneske av ypperste etiske kvalitet. 

Men det er vrient å få i både pose og sekk, og i stedet er Couglin blitt en tørrpinn av dimensjoner. 
Et genuint kjedelig menneske hvis ambisjoner føles grunne og banale uansett hvilken side av loven de utspiller seg på. 

Affleck er sedvanlig selvforelsket smilende, men stiv og tung som Couglin, tilsynelatende svømmende rundt i de litt for store dressene i 1920-tallsnitt. 
Filmen blir som sin regissør og hovedrolleinnehaver: Dorsk. 

«Live By Night» er lang, over to timer, og virker feildisponert og ufokusert. 
I løpet av de siste 40 minuttene pøses det på med tiltagende utroverdige manuskonstruksjoner. 
Det er meningen at vi skal bli tatt med på en «episk» reise. 
Problemet er bare at denne reisen ikke på noe tidspunt føles meningsfull. 

Den nydelige scenografien og flotte fotograferingen til tross: 
Idet Affleck kliner til med de fire-fem siste både forutsigbare og usannsynlige «overraskelsene» har vi sluttet å bry oss for lengst. 

MORTEN STÅLE NILSEN 
",0
"Filmanmeldelse «Marcus og Martinus- Sammen om drømmen: 
Effektiv idolfilm 

Vi lærer ikke stort om popbransjen. 
Men pre-tenåringene skjønner det de trenger å skjønne. 

«Marcus & Martinus – Sammen om drømmen» 

Norge. 
Tillatt for alle. 
Regi: 
Daniel Fahre. 

Med: Marcus Gunnarsen, Martinus Gunnarsen, Kjell-Erik Gunnarsen. 

Idolfilmer har en tendens til å komme både for tidlig og for sent. 

For tidlig i den forstand at det ikke er så mye å fortelle om de unge heltene ennå, annet enn historien om veien oppover, oppover og oppover. 

For sent i den at idet idolene er på toppen av verden har nedturen som regel begynt allerede (gjerne uten at passasjerene selv har lagt merke til det). 

Hvordan det vil gå videre med Marcus & Martinus nå som de har «tatt» Skandinavia («Sammen om drømmen» settes opp i både Sverige, Danmark og Finland – tenåringshysteri kjenner ingen landegrenser) og resten av verden etter planen skal stå for tur, vet ingen. 

Men regissør Daniel Fahre har i alle fall vært flink til å kaste seg rundt og få filmen om fenomenet ut på kino mens jernet fortsatt er varmt. 

Konserten deres i Oslo Spektrum i november i fjor gir filmen en rammefortelling. 
Klarer de å selge den ut? 
Klarer de det ikke? 
Hva tror du? 
Å selge ut «Oslos storstue» er ikke en like big deal som å innta førsteplassen på den amerikanske eller engelske hitlisten, for å ta et nærliggende eksempel. 
Men det duger. 
(Spoiler: 
De klarer det!). 

Inn i dette har Fahre så pakket en typisk fortelling om to popkids som kom ingensteds fra og tok alle på senga. 
Han har gravd frem babyopptak som synes å understreke at de to små alltid har likt å synge og danse og underholde. 
Vi får se video fra en av familieferiene i Thailand, der veteranen Nissa Nyberget oppdaget dem. 

Vi får historien om da de vant Melodi Grand Prix Jr. i 2012, og hvordan de «taklet» den store suksessen. 
De artigste og mest talende scenene er fra skoleklassen i Trofors, der vi blir innprentet at Marcus og Martinus riktignok er superstjerner, men «helt vanlige» norske ungdommer likevel (pålegget i matpakken deres svetter like mye som alle andres). 

Mamma Gerd-Anne holder seg i bakgrunnen. 
Pappa Kjell-Erik virker å være den av de involverte som tar alt dette mest alvorlig (i fjor kom den første låten med lillesøster Emma – 8 – på markedet). 
«Åpne munnen og smil!», befaler han når Marcus, eller er det Martinus, en sjelden gang har en dårlig dag. 

Det er omtrent her, når den skal bli litt alvorlig, at «Marcus & Martinus – Sammen om drømmen» flater en smule ut. 
Riktignok er scenene fra endeløse autografskrivingssesjoner på Strømmen Storsenter en helvetesvisjon så god som noen. 
(Akkurat her kunne filmen hett «Sammen om marerittet»). 

Men når vi får høre at Martinus er sjenert i intervjusituasjoner, eller at de to har begynt å krangle, føles filmen iscenesatt. 
Noe dramatikk og motgang måtte vel Fahre og manusforfatter Linn-Jeanette Kyed besørge. 
(Utover at duoen ble nominert tre ganger, men ikke fikk én eneste pris, på Spellemann i 2016). 

Fortellingen er blottet for bransjeveteraner og andre snakkende hoder som skal forklare oss hvordan og hvorfor. 
Den har liten pedagogisk verdi. 
Den er en ren idolfilm, på idolenes premisser, fortalt via en serie høydepunkter – i et formspråk som låner vel så mye fra reality-TV som klassisk dokumentar. 
Som sådan er spesielt den første timen effektivt klippet og stødig fortalt. 

MORTEN STÅLE NILSEN 
",0
"Filmanmeldelse «Split»:Et uhyggelig gjensyn 

Ikke utenomjordisk bra, men nesten hel friskmelding for M. Night Shyamalan. 

Thriller. 
USA. 
15 år. 
Regi: M. Night Shyamalan Med: 
James McAvoy, Anya Taylor-Joy, Betty Buckley, Haley Lu Richardson, Jessica Sula 

En mann kidnapper tre tenåringsjenter og holder dem fanget i en kjeller. 
Som om ikke det er skremmende nok i seg selv, lider han av dissosiativ identitetsforstyrrelse og har hele 23 personligheter – noen mer truende enn andre. 
Samtidig som vi følger jentenes kamp for å gjøre seg kjent med de forskjellige og dermed forhåpentligvis unnslippe fangenskap, blir vi med på møtene hans med terapeuten Ms. Fletcher (Betty Buckley). 
Det kommer tydelig frem at noe «stort» er på gang, og både terapeuten og jentene arbeider iherdig med å finne ut hva. 

«Outsideren» blant jentene, Casey (Anya Taylor-Joy), som egentlig bare var på feil sted til feil tid, viser seg å være den mest interessante av dem. 
Hun er tilsynelatende balansert og tidvis fryktløs i møte med kidnapperen, og stadige tilbakeblikk til hennes barndom gjør at seeren gradvis forstår hvorfor. 
I tillegg er Taylor-Joys skuespill både troverdig og imponerende, som er mer enn man kan si for de to andre jentene. 

Men det er James McAvoy som er den store stjernen. 
Han går blant annet fra å være den ekle og perfeksjonistiske Dennis, til niårige Hedwig, den strenge Patricia og den prangende designeren Barry, og han gjør det med stor overbevisning. 
Det er spennende, men nervepirrende å følge med på. 
Det er bare å håpe at vi kommer til å se mye mer av McAvoy i denne typen roller fremover, for dette var ordentlig bra. 

I kjent M. Night Shyamalan-stil grenser også «Split» til det overnaturlige. 
Den går ikke like langt som aliensinvasjon à la «Signs», men holder seg innenfor rimelighetens grenser. 
Og godt er det. 
Dessverre blir det ikke ordentlig nervepirrende før filmen går inn i sin siste halvtime. 
Det er nødvendigvis ikke et minus i dette tilfellet. 
For selv om filmens første del er litt langsom og man nesten glemmer at det er en thriller man har med å gjøre, er oppbyggingen så gjennomført at når det først blir uhyggelig, så blir det ordentlig uhyggelig. 
Jakten som utspiller seg den siste halvtimen er så intens og forstyrrende at den mest sannsynlig kommer til å ta nattesøvnen fra de mest lettskremte av oss. 

Det er tydelig at Shyamalan er i ganske god form etter å ha levert en rekke skuffende filmer de siste årene. 
Men også «Split» inneholder noen kritikkverdige elementer som gjør at den ikke når helt til topps: 
Etter flere dager i fangenskap er jentene fortsatt strøkne og Buckley later innimellom til å ta litt for lett på rollen som terapeut, for å nevne noe. 
Heldigvis er det bare bagateller og filmen er absolutt verdt kinoturen. 
",1
"TV-anmeldelse «Homeland» s6:Carrie går PK 

Alt er uttalt og politisk korrekt når Carrie vender tilbake til USA. 

«Homeland», sesong 6 

Amerikansk spenningsserie i 12 deler 

Tilgjengelig på TV 2 Sumo på dagtid mandager 

TV 2 Zebra mandager kl. 22.30 

Med: Claire Danes, Mandy Patinkin, Rupert Friend, F. Murray Abraham og J. Mallory McCree 

OBS: 
Anmeldelsen avslører handling i sesong 6! 

Carrie er tilbake i USA. 
Det gir oss noen deilige New York-«cityscapes» og noen nye problemstillinger. 
Sesongpremieren ble som kjent skjøvet fra høsten til nyåret fordi serieskaper Alex Gansa og co ville ha med seg den amerikanske valgkampen som tematikk. 
Og det har de absolutt gjennomført. 

Mer om TV: 
Disse seriene kan du glede deg til i 2017. 

USA har en ny påtroppende president, Elizabeth Keane, som er skeptisk til etterretningstjenesten og vurderer å strupe all innsats utenlands (i hvert fall deler av dette setter i gang bjeller i kirketårnstørrelse). 

Roer ned 

Forholdet til CIA tegner ikke til å bli rosenrødt, og skal Saul og Dar Adal ha noe gjennomført må det skje før innsettelsen bare uker unna. 
Hemmelige møter blir selvsagt avholdt i krokene. 

Samtidig følger vi, i svært stereotyp avbildning, den «hjemmedyrkede» tilsynelatende radikaliserte muslimen Sekou Bah (J. 
Mallory McCree) som lager USA-kritiske mobilvideoer fra terroråsteder og legger dem ut på nettet. 
Kanskje ikke helt uventet fører det til oppmerksomhet fra etterretningstjenesten. 
Kanskje mer uventet kjemper Carrie på hans side. 

For Carrie har opprettholdt bruddet med både CIA og filantrop Otto Düring og jobber for en frivillig organisasjon i Brooklyn (riktignok støttet av Düring) som hjelper amerikanske muslimer i rettssystemet. 
Som hun selv sier er hun blitt mer kritisk til eget system. 

Tempoet er roligere enn vi er vant til i spenningsserien. 
Selv vignetten er nedtonet til sort-hvitt med lavmælt jazzdrakt. 
Det kan se ut som «Homeland» prøver å ta et tempotriks fra «The Night Of», uten at den er helt komfortabel med skiftet. 

Synsforstyrrelser 

Det mest skrikende med hele starten er Peter Quinn. 
Han dukker opp som en skadet og desillusjonert blanding av løytnant Dan i «Forrest Gump» og Ron Kovic i «Født 4. juli», utrolig nok sobert traktert av Rupert Friend. 

Carrie svirrer rundt ham som en skyldbetynget mygg mens Quinn selv prøver å komme seg ut fra rehabiliteringssykehuset hun har plassert ham på. 
De mange plagene hans blir understreket av flere uskarpe, blinkende bilder fra hans synspunkt som også blinker seg ut i den visuelle stilen. 

Fikk du med deg: 
Tobias Santelmann i «Homeland» 

Strengt tatt burde vi være lei av Claire Danes’ bekymrede nær gråten-uttrykk, men skuespilleren klarer kunststykket å trollbinde oss også denne gangen. 
Samtidig som Quinn-Carrie-forholdet oppleves noe tvunget dratt videre, er det en oppmerksomhetsmagnet. 
Det er som et bilkrasj i sakte film – også etter sammenstøtet. 

Fra tidligere sesonger vet vi at det er sannsynlig at tempoet tar seg opp videre i sesongen. 
Denne anmeldelsen er basert på kun de to første episodene, og det vi ser der er ikke nok til å overbevise om at «Homeland» er tilbake i storform. 

Men «Homeland» er litt som en toppagent som famler litt – det er grenser for hvor dårlig det blir! 

Les anmeldelsene av tidligere sesonger her: 
",0
"TV-premiere «Muitte Mu»:Mer joik enn kjendis 

Kan bli det mest interessante konseptet på TV i vinter. 

«Muitte Mu - Husk meg» 

Norsk musikkserie i 6 deler 

NRK1 lørdager kl. 22.25 

Med: 
Nosizwe Baqwa, Øystein Dolmen, Tuva Syvertsen, Margaret Berger, Elisabeth Andreassen og Grutle Kjellson. 

Her er en fordom på egen landsdels vegne: 
Joikens funksjon som eksotisk innslag hver gang man trenger noe «ekte» på OL-avslutninger, Melodi Grand Prix og Barne-TV, gjør at uttrykket fremdeles er noe vakkert, men uforståelig for oss sørpå. 
Hva den egentlig inneholder, kan det virke som ingen egentlig er særlig opptatt av. 

Har du lest: 
Disse seriene kan du glede deg til i 2017. 

Denne fjerde verden-utfordringen håndteres godt i den største satsningen fra NRK Sápmi noensinne. 
I løpet av tre dager skal kjendiser med mentor-hjelp komponere og til slutt fremføre sin personlige joik om noen som betyr noe spesielt for dem. 

Første program plasserer Elisabeth Andreassen som en naiv, men nysgjerrig og litt nervøs elev i parkas-dress i Karasjok. 
Hennes mentor Sara Marielle Gaup Beaska (fra Adjagas og Arvvas) framstår etter hvert oppriktig bekymret for at det skal bli noe som helst ut av joiken. 
Når det serveres kaffe ved bålgropa i starten, lurer Bettan på om det er karsk. 
Der Beaska skal forklare nyansene i joiken, at man kan ane nyanser som peker mot slekt og familie, lurer Andreassen på om dette er akkurat som man smaker vin. 

– Eller som en sosiolekt, kommenterer Beaska tørt. 

Fikk du med deg: 
Anmeldelsen av «nye» «Nytt på nytt»: 
Gode nyheter. 

Men hun berømmer Andreassens evner til å male ektemannen Tor Andreassen med ord. 
Utfordringen er at hun her skal male ham med stemmen. 
Altså at man joiker NOEN, ikke TIL noen. 
Det medfører en tradisjonsreise i båltenningsteknikker som til og med Lars Mytting ville blitt imponert av, kofter, snødriv og hundekjøring. 
Det høres ut som romantisering, men balanserer på riktig side. 
Beaska er pedagogisk klok og vennlig hjelpsom, men påpeker at Andreassens forsøk er mer sang enn joik. 
Måten hun hjelper resultatet fram er ikke påtvunget nervepirrende, men den siste dagen, når joiken skal være ferdig, framstår både mentor og elev som trøtte og nervøse over om «eksamensresultatet» vil bli godkjent. 

Selv om dette ikke blir betonet i programmet før mot slutten, er et uventet og trist bakteppe at Tor Andreassen døde brått bare få uker etter at han får høre joiken sin. 

Det gjør sluttframføringen rørende, selv om suringer kan henge seg opp i at arrangementet faller i progrock-instrumenteringsfellene som crossover-joik sliter med. 
Joiken står fint for seg selv som en forelsket og dramaturgisk sterk hyllest. 

Mer om TV: 
De 20 beste seriene i 2016. 

Hadde «Muitte Mu» vært produsert av feil folk, kunne det fort havnet i skjæringspunktet mellom «Skal vi joike» og «Hver gang vi joiker». 
I stedet er det nært og sjelden unødvendig belærende. 

Castingen er ikke helt til å hoppe i sofaen av. 
Det går i gamle travere fra lignende serier - neste lørdag kommer for eksempel Margaret Berger til å være både på NRK og TV 2 mer eller mindre samtidig. 

Når Grutle Kjellson fra svartmetalprogerne Enslaved skal prøve seg på joik om noen uker, tegner seg derimot allerede opp som et av de mest interessante programmene på norsk fjernsyn denne vinteren. 

Anmeldelsen er basert på det første programmet. 
",1
"TV-anmeldelse «Nytt på nytt»:Gode nyheter 

Jøss. 
«Nytt på nytt» ble nettopp et par hakk morsommere. 

«Nytt på nytt» 

Norsk TV-serie i 13 deler 

Med: 
Bård Tufte Johansen, Pernille Sørensen, Johan Golden med gjester. 

Bård Tufte Johansen tar introduksjonen stående, og slår umiddelbart an en mer angrepslysten tone. 
Fem-seks vitser leveres på rappen, inkludert en god én om Sylvi Listhaug, og programlederen er liksom allerede husvarm. 

Tufte Johansen er en radikalt annerledes type enn den utpreget «laidbacke» Jon Almaas. 
Med ham får hele «Nytt på nytt» en ny og mye mer aggressiv energi. 

Det er nok ikke dumt. 
For hva skal man gjøre i tider da virkeligheten er så snål at det er vanskelig å lage satire om den? 
Man prøver å lage satire likevel, men hardere. 

Nye «Nytt på nytt» utviser en vilje og ikke minst en evne til å gå tøffere inn i færre saker. 
Eirik Jensen-rettssaken får oppimot ti minutter bare den, og det er ti morsomme minutter, med gode vitser om alt fra hasj (selvsagt) til Jon Fosse (ikke så selvsagt). 

Gjestene på denne fredag 13. er av det trygge, veltalende slaget, og begge får snakke en liten stund om sine hjertesaker: 
Kristin Halvorsen om miljø, som et haleheng til Trump, og Torbjørn Røe Isaksen om kulturkanonen (uttales kaaanon!) sin. 

Sistnevnte blir nærmest intervjuet av Pernille Sørensen: 
«Hvorfor vil du lage’n? 
Fordi du ikke kan noe selv?». 

Både Sørensen og Golden virker nytente. 
Og der Almaas nærmest gjorde et poeng av å være manusbasert, har programmet under ledelse av Tufte Johansen et mer «naturlig» og improvisert uttrykk. 

Ingen av medlemmene i «den klassiske besetningen» er igjen. 
Men merkevaren er i dette tilfellet sterkere enn noen av enkeltpersonene. 
«Nytt på nytt» kommer til å leve i mange år til. 

MORTEN STÅLE NILSEN 
",1
"Filmanmeldelse:En grufull godbit 

André Øverdals amerikanske debut er sjangerbevisst skrekk, som kunne ha vært noe større. 

Skuddår kommer hyppigere enn en virkelig minneverdig amerikansk skrekkfilm. 

Nå kom riktig nok «The Conjuring» (2013) og «It Follows» (2014) bare med litt over et års mellomrom, men i et ellers skrekkfattig århundre var det en kompensasjon. 

Førstetimen av «The Autopsy of Jane Doe» innehar virkelig kvalitetene som hjelper den ut av grøsserens middelmådighet. 

Historien følger to obduksjonsteknikere, far og sønn, spilt av Brian Cox og Emile Hirsch. 
Sistnevnte ditcher en date med dama for å hjelpe sin stoiske far med et mystisk og tilsynelatende skadefritt lik, nyankommet fra et blodig åsted. 
De skal finne dødsårsaken - hverken mer eller mindre. 
Mens de kutter lag for lag, er det et eller annet som finner dem i stedet. 

Dette er den amerikanske regidebuten til André Øvredal - over seks år etter at filmbransjebladet Variety omtalte ham som en «one to watch». 
At det har tatt seks år for nordmannen å følge opp det internasjonale gjennombruddet med«Trolljegeren» kommer med sine forventninger. 

Og den overlegne førstetimen innfrir - den er nifs, klaustrofobisk og en behersket øvelse i god skrekk-arkitektur. 
Gjennom et godt øye for små detaljer gir Øvredal liv til både liket (spilt av Olwen Kelly) og det grumsete likhuset, filmens eneste lokasjon (utover åstedet i introen). 

Karakterene får tid til å bli mennesker, selve obduksjonen er intenst medrivende, og på tross den rause omgangen med blod og knasende knokler, er selve ondskapen spartansk avbildet. 
Skrekken ulmer oppover ryggraden og filmen overlater nok til fantasien at den funker som en grufull godbit. 

Men belønningen er dessverre lavere enn filmens relativt sofistikerte oppbygging lover. 
Den siste halvdelen tyr til litt for mye skvetteskrekk og når far og sønn løser «mysteriet» over en halvtime etter den gjennomsnittlige seeren, har det stramme grepet løsnet. 

På tross av at dette sannsynligvis er den beste norskregisserte grøsseren jeg har sett, er det umulig å ikke sitte igjen med følelsen av at den kunne ha vært så mye mer. 
",1
"TV-anmeldelse «Happy Go Lucky»:Lett om det tunge 

Ida Fladen snakker ut om den vonde tiden. 
Men liksom ikke helt ut. 

«Happy Go Lucky» 

Norsk serie i åtte deler 

Programleder: 
Ida Fladen 

TV 2 søndager kl. 22.15 

Det ble mye publisitet da TV 2 rappet Ida Fladen fra NRK i kjølvannet av suksessen med «Prosjekt perfekt» (2013). 
Det ble imidlertid raskt klart at kanalen ikke hadde gjort seg mange tanker om hva de skulle bruke talentet hennes til. 

Fladens innsats i «Sommertid» og «Idol Junior», begge i 2014, satt ikke dype spor etter seg. 
Så ble det stille lenge. 

Det tok tre år å innse det åpenbare: 
At Fladen er en TV-personlighet av blogg- og sosiale medier-generasjonen. 
Det hun selger, er ikke sine evner som intervjuer av andre mennesker eller lignende mer tradisjonelle porgramlederdyder. 
Det hun selger, er seg selv. 

«Happy Go Lucky» er i så måte tilbake til start: 
En serie der Fladen utforsker egne erfaringer med angst og depresjon. 

Ideen føles idiotsikker. 
At det for tiden er en eksplosjonsartet økning av unge mennesker som er plaget psykiske problemer, er vel dokumentert. 
For de unges forbilder er det blitt en obligatorisk øvelse å snakke ut om mentale nedturer. 
Samtidens stemmer har sett at det å slite er en naturlig del av det å være et menneske, og dermed en del av «varen» – selvet – som skal selges. 

Også på TV ser vi en ny åpenhet, enten det dreier seg om drama («Skam») eller dokumentar/realityserier («Jeg mot meg»). 

Ida Fladens «Prosjekt perfekt» kan i så måte sies å ha vært et pionerarbeid. 
Nå, bare fire år senere, føles «Happy Go Lucky» – et slags «Prosjekt uperfekt» – som om den kommer for sent. 

Episodene varer i overkant av tjue minutter. 
Det er kort, og serien er da heller ikke interessert i kunnskap eller forskning rundt angst- og depresjonsproblematikken. 
Estetikken er videobloggens/dagbokens – det er Fladens hverdag, og Fladens personlige kamp, som står i sentrum. 

Det er Marianne Kirknes Stenslet som bidrar med utmeislingen av episodenes rammefortellinger. 
(I serien kaller Fladen henne «psykologen min». 
På nettet kan vi lese at Kirknes Stenslet i kapasitet av å være organisasjonspsykolog driver selskapet Flow Consulting AS, som bedriver «rådgivning, workshops, kurs og coaching til organisasjoner for å skape FLOW i hverdagen»). 

Kirknes Stenslet gir Fladen en serie oppgaver som alle skal hjelpe henne å overkomme depresjonen hun er i. 
Disse er av typen enhver, nedfor eller ikke, vil kunne tenke eller google seg frem til: 
Dyrk relasjoner. 
Vær en del av noe større. 
Vær tilstede i øyeblikket. 
Aksepter hvem du er. 
Noen er hyggelige (møte venner), andre harde (begynne å trene). 

Om vi skal dømme ut fra de to episoden VG har fått se, lar oppgavene seg best løse av de som er relativt heldige i arbeidslivet – og ikke minst ressurssterke rent økonomisk. 
Ikke alle jobber som Fladen i «frie yrker», og kan «velge» å ikke gå på jobb hver morgen. 
Ikke alle har råd til personlig trener og turer til Tromsø med innlagt hvalsafari. 
Enn si egen psykolog. 

Verken Fladens familie, arbeidskolleger eller kjæreste dukker opp i løpet av de to episodene vi har sett. 
Ingen av Fladens nærmeste kommer til orde for å snakke om hvordan de har opplevd depresjonen hennes. 
Det gjør denne serien mer fattig enn den hadde trengt å være. 
Programlederens sykdom utspiller seg i et vakuum som gjør det vanskelig å fullt ut forstå den, dokumentert via påstander. 
For seeren blir den liksom bare hengende i løse luften. 

Dette, kombinert med psykologråd som kunne vært hentet fra en new age-manual eller et ukeblad – «ta vare på kroppen din!» – medvirker til at «Happy Go Lucky» føles for lite substansiell for sitt alvorlige tema. 

Dog. 
Det er ikke verre enn at vi kan slå fast følgende: 
Ida Fladen forblir en sjarmerende TV-personlighet. 
Og dersom «Happy Go Lucky» kan hjelpe ett eneste menneske som sliter – vel, så har serien gjort jobben likevel. 

Anmeldelsen er basert på de to første av i alt åtte episoder 
",0
"TV-anmeldelse «Presten»:Trivelig tulledokumentar 

Bjarte Tjøstheim: 
Fin som en præst! 

Norsk TV-komedie i seks deler 

Med: 
Bjarte Tjøstheim, Christian Skolmen, Tone Mostraum. 

NRK lørdager kl. 20.55 

Tulledokumentarer med rot i virkeligheten er blitt laget i Norge før. 
I alle fall om Thomas Giertsens «Helt perfekt» teller. 

Men Bjarte Tjøstheim tar konseptet helt ut med «Presten». 
Som handler om en prestesønn (som virkelighetens Tjøstheim) som jobber i radioprogrammet «Radioresepsjonen» (som virkelighetens Tjøstheim) og får livet snudd opp ned av et hjerneslag (som virkelighetens Tjøstheim). 

I motsetning til virkelighetens Tjøstheim blir den fiktive Tjøstheim så rystet av opplevelsen at han bestemmer seg for å slutte å leve av tull og tøys, og i stedet gå i farens fotspor. 

Den største tjenesten «Presten» ber oss om, er at vi skal kjøpe dette premisset: 
At vår helt blir utnevnt til vikarprest i Maridalen kirke i Oslo helt uten teologisk utdannelse, utelukkende i kraft av nedarvet «talent» og mangelfull rekruttering til yrket. 
Det krever litt velvilje, kanskje. 
Men hei. 
Dette er som sagt en tulledokumentar. 

Som Larry David i «Ingen grunn til begeistring», eller Steve Coogan og Rob Brydon i «The Trip», spiller Tjøstheim en karikert og overdreven utgave av sitt eget nevrotiske jeg. 
Han er i motsetning til de tre nevnte typene et grunnleggende koselig menneske, gitt til mildt kløneri og klein vitsing («prest-asjonsangst»!). 

Vel i gang med gjerningen utvikler Bjarte umiddelbart en liksom mer «from» væremåte. 
Samboeren Kristin (Mostraum) aner uråd idet han plutselig slutter å drikke rødvin til middagen. 
Den korte veien hans til toppen vekker selvsagt en viss skepsis i menigheten (de synes det er merkelig at han ikke er gift også). 
Og «Radioresepsjonen»-fan Kim Haugen tar over den gamle plassen hans på Marienlyst. 

«Presten» er knallgodt spilt av et ensemble som fullt ut har forstått formatet – Skolmen, Mostraum, Per Gørvell og Marika Enstad deriblant. 
De «skikkelige» skuespillerne lar Tjøstheim og hans vinnende vesen virre rundt i begivenhetenes sentrum med et selvbevisst smil om munnen, halvt blunkende til kameraet. 

Lunt uten å bli tannløst: 
«Presten» tar ikke sikte på å revolusjonere sjangeren den opererer i. 
Men den første episoden er en tvers gjennom trivelig halvtime. 

MORTEN STÅLE NILSEN 

Anmeldelsen er basert på den første av seks episoder 
",1
"Åse Kleveland - «Langt å gå»
Originallåta fra «Herfra til Flåklypa» er hjernelimende naiv og smittende umulig å glemme. 
Det går utrolig mange slike like på dusinet. 
Klevelands versjon høres for eksempel ut som noe dratt rett ut fra Disney-filmen «Prinsessen og frosken». 
Full av New Orleansk-blid estetikk, i en takt og arrangement som er helt umulig å gjøre feil. 

Åse Kleveland har mer eleganse og klassisk utstråling i et nakkevrikk enn resten av forsamlingen til sammen, men selv hun klarer ikke å redde denne låten. 
Danskens «OMG, Åse Kleveland»-utrop er det mest smittende, og overbevisende begeistrende med hele framførelsen. 
Trygt, greit - men overraskende ordinært. 
",0
"Hanne Sørvaag - «Kaninkoker 2»
Endelig tar kaninkokeren til motmæle. 
På rogalandsdialekt. 
Og dét i et grep av lurerock med mer enn et snev av Kaizers Orchestra. 
Spesielt på «slenge rundt med køllå» delen av refrenget. 
Hanne Sørvaag har gått over til morsmålet sammen med Britt Synnøve Johansen og Randi Tytingvåg før, men dette er en helt annen Sørvaag enn popfjeset med cowboyhatt. 
Låten er betraktelig skumlere, og går selvsagt i sirkler rundt originalen. 
Nydelig kabaretdrøyt og konsekvensanalytisk sterkt: 
«Den galnaste alle kan se ud sånn som meg.». 
Så, hvem er det som er gæærn nå? 
",1
"Eldar Vågan -«Syng»
Og nå: 
Eldar Vågan på riksmål. 
I alle fall på refrenget. 
Og «kainn» er vel fremdeles ikke en sideform som er godkjent av Riksmålsforbundet? 
Verset er uansett god totensk snakke-Vågan i predikantmodus (tenk «Smørja ski«). 
Her er det ikke trekkspillet som er det rareste hiphop-instrumentet, det kommer sannelig inn både banjo og seigt orgel også. 
Alt forsterker originalens håpefulle halleluja-stemning. 
Et fint grep at Alis får gjøre den mest personlige delen av låten. 
Taket løfter seg nok mer i låven enn gjennom skjermen 
- Vågan innleder med å klirre, som han sier, i de små glassene. 
Og det gjør egentlig denne versjonen også. 
",1
"Ida Maria - «Nattens Mødre» (Nattens sønner)
Nå begynner det å bli interessant her, Denne moderne skillingsvisa begynner som vennlig boogie-woogie, men vrenges over til Led Zeppelin anno Kashmir på det tidlige vendepunktet. 
Morsomt, tøft, voldsomt og engasjerende. 
Ida Maria er hissig og utagerende brølende slik man en gang minnes at hun var. 
Her er det egentlig det ellers så stødige backingbandet som trekker ned. 
De klarer ikke å følge opp det ekstreme sinnet som vokalen ber om å sparre mot. 
En ropende Ida Maria krever at noen bak drar like mye på. 
Men for all del 
- Dansken sier det best selv: 
«For en fandenivoldskhet i den låta, som egentlig er ganske... flat». 
",1
"Margaret Berger - «Glade Dager»
En ekstrembreial Klovner-låt, med vestkantimage og bortskjemtfylla presset inn i hvert eneste break. 
Berger sin tekstlige tolkning er enkelt genial der hun står på utsiden og gjerne vil være en del av «sex og vin og masse masse pæng». 
At trøndersk apokop gjør at træng og pæng rimer like flytende som i originalen er en god snedighet i seg selv. 
Men hun sparker, som hun sier selv, oppover. 
Og har en ekstremt overbevisende flyt og tekstvreng, ikke minst den flotte «Du kjører BMW, jeg sparer til BMX»-linja. 
Sammen med det gilde vestkystbeaten til Finger'n er det smygende flott, seigt og - helt riktig Berger-sjanger. 
",1
"Benny Borg - «Ja, vi elsker»
Denne nye låten i klovnenes diskografi er overøsende av hverdagslige kjærlighetserklæringer, og utilslørt glede (dette er en positiv kjærlighetssang, som Jokke en gang sang). 
La oss kalle det voksent. 
Derfor er det finurlig at eldstemann, norsksvenske Borg gjør denne for dansknorsken Selvig. 
(Sett inn valgfri dansken, svensken og nordmannen-vits her). 

Borg løfter bokstavlig talt dette slik at både tekst og presentasjon har samme patosnivå. 
En folketaler og beveger, betraktelig nærmere Odd Børretzen enn Bjølsen Hospital. 
Sakralt, hjertepumpende - slik at man kjenner at det stiger fram. 
Noen ganger er slikt virkelig mer enn helt ålreit. 
",1
"TV-anmeldelse «Taboo»:Hardy-gutt i helvete 

Tom Hardy kjemper seg gjennom det tidlige 1800-tallets London – slik at vi skal slippe. 
«Taboo» er mørk, våt, grimete og god. 

Amerikansk/engelsk TV-serie i åtte deler 

Med: 
Tom Hardy, Oona Chaplin, Jonathan Pryce. 

Premiere på HBO Nordic i dag 

Kall meg bedagelig, men London anno 1814 er best på TV: 

Gater fulle av grå gjørme. 
Banditter og sultne gatebarn med dårlige tenner og kniver bak ryggen rundt hvert et gatehjørne. 
Tunge vadmelsplagg i regnet. 
Kvinner som gisper etter luft i krevende korsetter. 

«The Dickensian aspect», som det het i «The Wire», er godt ivaretatt i «Taboo». 
Scenografien og tidskoloritten er av sedvanlig høy BBC-kvalitet (den britiske statskanalen er en av produsentene her). 
Tablåene er ofte mørke, opplyst kun av stearin, og alltid detaljerte. 
Virkelig noe å teste ut kontrasten på dyre flatskjermer med. 

Handlingen foregår i 1814, under den såkalte 1812-krigen mellom det nye, obsternasige USA og det gamle, arrogante England. 

James Delaney (Hardy) er tilbake i London etter 10 år i Afrika. 
Faren skal under torva, og har etterlatt sønnen – som alle trodde var død – et stykke land på vestkysten av USA, Nootka Sound. 
«Dersom Amerika er en gris vendt mot England, er dette grisens ræv», blir Dealey advart: 
«Bare stein og indianere». 

Allmektige The East India Company er imidlertid meget interesserte i dette «verdiløse» stykket land. 
Årsaken er at det kan vise seg å bli en viktig handelsrute til Asia. 
Selskapet trodde de var kommet til en avtale med Delaneys halvsøster Zilpha (Chaplin), og blir naturlig nok urolige da den fortapte sønn dukker opp. 

For James, som av de fleste anses for å være en villmann simpelthen fordi han har oppholdt seg i Afrika, er ikke dum. 
Han vil ikke selge. 
Han er tvert imot besatt av å hevne det han mener er urett begått mot familien. 
East India Company – på dette tidspunktet var verdens suverent mektigste handelsselskap – lurer på om Delaney jobber for amerikanerne. 
Og hvordan og når de skal ta ham av dage. 

Delaney viser seg å være vanskelig å bli kvitt, selvsagt. 
Han har alle tegn på å være like «gal» som faren var, og er både sint, sterk og full av skumle tatoveringer. 
Ting tyder på at han har lært seg en type svart magi i Afrika. 
Han ser syner fulle av hekser og slaveskip, og mumler mørke besvergelser på et uforståelig språk. 

Det hjelper å være begeistret for Tom Hardy om man skal få fullt utbytte av denne serien. 
«Taboo» er en oppvisningsarena for den noe stutte (1.75 m) briten, skapt og skrevet av skuespilleren selv og faren hans (!), samt Steven Knight («Eastern Promises», 2007, og TV-serien «Peaky Blinders»). 

Hardy ser forferdet og forbannet ut. 
Stemmebåndene høres ut som semsket skinn. 
Det er vanskelig å ikke å oppfatte ham som pompøs, eller i hvert fall en smule selvnytende. 
Men han dominerer nesten enhver scene. 
Bortsett fra dem som kan by på Jonathan Pryce, som er briljant som East India Companys djevelske direktør. 

«Taboo» besitter en type klasse som man kan forvente av en produksjon der Ridley Scott er involvert. 
Kanskje litt for mye? 
Seriens to første episoder er langsomme, og nokså fattige på «action». 
(Les: 
Utbruddene av vold er relativt få, men brutale når de først innfinner seg). 

Serien dreier seg primært om intriger, glitrende karakterskuespillere og knugende stemning. 
I hvert fall foreløpig. 
(Tittelen tyder på at det incestuøse forholdet James og søsteren hadde før han forsvant kommer til å spille en stor rolle etter hvert som dramaet utspiller seg.) 

Det er ikke lett, og heller ikke særlig lurt, å felle en «dom» over en miniserie man bare har sett 25 % av. 
Så la oss si det slik: 
De 25 % første prosentene av «Taboo» er svært severdige. 

MORTEN STÅLE NILSEN 

Anmeldelsen er basert på de to første av i alt åtte episoder 
",1
"Filmanmeldelse «Lion»:Den utrolige reisen 

En rørende og imponerende historie om søken etter sine røtter. 

Australia/Storbritannia/USA. 9 år. 
Regi: 
Garth Davis 

Med: 
Dev Patel, Nicole Kidman, Rooney Mara, David Wenham 

En fem år gammel gutt kommer vekk fra storebroren sin på en togstasjon i nærheten av landsbyen deres i India. 
Mens han leter forviller han seg inn på et tog som ender opp med å ta ham tusenvis av kilometer hjemmefra. 
Det tar ikke lange tiden før han ender opp på barnehjem og adopteres av et australsk øvre middelklassepar. 
I overkant av 20 år senere starter letingen etter hjemstedet på Google Earth. 

Har du lest: 
Kidman og familien gir hverandre ikke julegaver. 

«Lion» er en spennende og engasjerende film som garantert kommer til å vekke en rekke følelser hos seeren. 
For det er ikke bare en imponerende historie – den er også sann. 
Filmen er nemlig basert på Saroo Brierleys selvbiografi «A Long Way Home». 

Den første halvtimen følger vi unge Saroo (Sunny Pawar) i India. 
Desperasjonen og fortvilelsen av å ikke vite hvor man er og å ha mistet familien, er til å ta og føle på. 
De samme følelsene vekkes når vi følger voksne Saroo, glimrende spilt av Dev Patel, og hans søken etter sine røtter og sin identitet. 
Men det er ikke bare Dev Patel som skal ha skryt for sine prestasjoner. 
Også Nicole Kidman og Rooney Mara er fabelaktige i rollene som henholdsvis forståelsesfull adoptivmor og støttende kjæreste. 

Fikk du med deg: 
Skarsgård om Mara som amerikansk Lisbeth Salander. 

Regissør Garth Davis har brukt en rekke smarte grep som er med på å forsterke voksne Saroos gradvis intensiverende besettelse for å finne sin biologiske familie. 
De få minnene han sitter igjen med fra barndommen flettes elegant inn i hans voksne liv, og med glidende overganger tas vi med frem og tilbake mellom to kontinenter og to vidt forskjellige skjebner. 

«Lion» er alene en knallgod film. 
At den er basert på faktiske hendelser gjør den bare enda mer imponerende. 
",1
"Filmanmeldelse «Assassin’s Creed»:Sadistisk kjedsomhet 

La nå spill være spill. 

USA. 
12 år. 
Regi: 
Justin Kurzel 

Med: Michael Fassbender, Marion Cotillard, Jeremy Irons, Michael K. Williams, Brendan Gleeson 

Det virker som at det har hvilt en slags forbannelse over spill-filmatiseringer helt siden «Super Mario Bros.» (1993), karakterdrapet på verdens favorittrørlegger. 

Det har fulgt tre tiår med spillfilmer som best huskes for deres forglemmelighet, altfor mange av dem regissert av den standhaftige tyskeren Uwe Boll, og det burde ha vært nok til at man erklærer «game over» for hele prosessen. 
Men neida. 
Så lenge spillbransjen eser ut, vil Hollywood forsøke å melke den. 

Så la oss, igjen, gråte over spilt melk. 

Denne gangen er det ekstra smertefullt. 
Filmversjonen av actionspillet «Assassin’s Creed» ser nemlig ikke verst ut på papiret. 
Den Oscar-nominerte kjekkasen, og kommende Harry Hole, Michael Fassbender, har vært drivkraften bak prosjektet, og har i blind tro dratt med seg både regissør Justin Kurzel og co-skuespiller Marion Cotillard (Oscarvinner!) fra fjorårets vellykkede «Macbeth»-filmatisering. 

Men trioen har langt vanskeligere materiale enn Shakespeare å gi liv til her. 

Vi snakker Dan Brown-dybde i denne sci-fi-pannekaken. 
Tempelridderne er på jakt etter det forbudte eplet fra Edens hage, for det vil la dem kontrollere menneskers frie vilje. 
Et brorskap av spenstige krigere kjent som «assassinerne» har sverget å beskytte dette eplet fra dem siden den spanske inkvisisjonen. 

Fassbender spiller Callum Lynch, en voldelig kriminell som er dømt til døden. 
Han blir reddet av idealisten Dr. Sophia Rikkin (Cotillard), som hevder at Lynchs DNA inneholder hemmeligheten til eplet, og dermed kan skape global fred. 
Rikkin har nemlig utviklet en teknologi, en såkalt animus, som kobler seg til Lynchs «genetiske minne» og kan projisere livene til hans forfedre. 
Det viser seg at Lynch er etterkommer av Aguilar De Nerha, en spansk assassiner som sist var i besittelse av eplet. 
Så halve filmen utspiller seg i Madrid, år 1492 - da jorden var flat og karakterene enda flatere. 

Fikk du med deg: 
Her er Fassbender i Oslo som Harry Hole. 

Filmen bruker for lang tid på å dvele ved et så vidt eksisterende plott og glemmer at det er en actionfilm. 
De mest heseblesende sekvensene stumpes av parkour light, stakkato og ihjelklippet koreografi. 
I sine beste øyeblikk er filmen en blanding av en renessanse-versjon av «Mad Max: 
Fury Road» og følelsen av å stirre på at en kompis spiller Playstation. 

Det som er mest overraskede er hvor lite filmen gjør med pulsen. 
Det hjelper ikke med stjernenavn når man alltid vet hva som lurer rundt de fem neste hjørnene, og den trege historiefortellingen får én time og 48 minutter til å føles som en hel våkenatt. 
Den siste timen er en ny sadistisk form for kjedsomhet. 

«What the fuck is going on?» sier hovedkarakteren på et tidspunkt. 
Det er det eneste ekte øyeblikket i filmen hvor Fassbender kanaliserer min frustrasjon som seer. 

Det hele er så lite spektakulært og rotete fortalt at det er umulig å se hvor dette milliardbudsjettet har gått hen. 
Forhåpentligvis hjelper det med å tette igjen det gigantiske hullet den etterlater i Fassbenders CV. 
",0
"Filmanmeldelse «Collateral Beauty»:Et sorgens kapittel 

Ikke så lurt å lage grunn underholdning om dyp sorg. 

USA. 
Tillatt for alle. 
Regi: 
David Frankel. 

Med: Will Smith, Kate Winslet, Edward Norton. 

Det går ikke mer enn et par minutter av «Collateral Beauty» før smaken av oppkast melder seg i munnen. 

Det skjer mens Howard (Smith) fremdeles er på toppen av verden, som en «poet» og «filosof» i reklamebransjen. 
Han holder en tale for sine ansatte og spør han dem: 
«What is your why?». 
For så å hevde at reklamens fremste oppgave er å gjøre «folks liv bedre». 

Aha. 
Nettopp. 

Men det skal bli verre, mye verre. 
Tre år senere er Howard komatøs av sorg, fullstendig satt på sidelinjen av sin datters død to år tidligere. 

Partnerne hans i reklamebyrået – som har sitt å stri med (barnløshet, sykdom, skilsmisser) – ønsker å selge firmaet. 
Men de får ikke Howard i tale. 
Han er opptatt med å bygge dominokonstruksjoner på kontoret, for så å rive dem, sitte i lotusstilling i leiligheten i mørket og sykle midt i veibanen, mot kjøreretningen, i New York City. 

Så hva gjør partnerne – vennene! – hans? 
De bestemmer seg for å leke ytterligere med Howards sårbare mentale helse. 

Dette gjør de ved å leie tre skuespillere til å gestalte Kjærligheten (Kiera Knightley), Tiden (Jacob Latimore) og Døden (Helen Mirren). 
Disse – «de tre abstraksjonene» – er begreper Howard er så opptatt av at han har skrevet og postlagt brev til «dem» etter tragedien. 
(De er også en manuskonstruksjon rappet fra Charles Dickens' «En julefortelling»). 

Nå skal Kjærligheten, Døden og Tiden «konfrontere» Howard i dagliglivet og på gaten. 
Det beste/verste som kan skje er at Howard blir erklært gal, og mister kontrollen i styret. 
Da kan kollegene selge, og alle bli rike (joda, de påberoper seg edle hensikter). 
Hurra. 

Ut av dette innledningsvis tragiske og dernest diabolske premisset har regissør David Frankel forsøkt å lage et hjertevarmende drama, som han dessuten ønsker at skal fungere som en litt sexy romantisk komedie attåt (sorgarbeid-som-sjekkemulighet). 

Det er gått slik det måtte gå. 
Spektakulært galt. 

«Collateral Beauty» inneholder en generøs mengde av de mest uutholdelig pinlige scenene denne anmelder har sett på kino på aldri så lenge. 
Det er nå så. 
Men filmens aller største problem er at den i sin trolig velmente iver etter å trøste ender opp med å fornærme alle som vet hva sorg er (og det vet, før eller senere, alle). 
Den markerer punktet der sentimentalitet og sadisme krysser klinge. 

Den banale historien, med sin idiotiske postkort-kvasifilosofi, hevder i fullt alvor at den sitter på svarene på hva livet og døden og de tingene der egentlig dreier seg om. 
Ja, den er endog frekk nok til å be publikum om noe så umulig som å oppdage den «utilsiktede skjønnheten» i et seks år gammelt barns død. 

Det er, som alle skjønner, svært vanskelig. 

Lenge før den siste manustvisten inntreffer sitter man måpende i kinostolen, lammet av tanken på hvordan så mange gode skuespillere kunne finne på å si «ja» til «Collateral Beauty»s sikkert utilsiktede, men like fullt helt vanvittige smakløshet. 

MORTEN STÅLE NILSEN 
",0
"Filmanmeldelse «Manchester by the Sea»:Et ømt mesterverk 

Har regissør Kenneth Lonergan allerede gitt oss årets beste film? 

«Manchester by the Sea» 

USA. 
12 år. 
Regi: 
Kenneth Lonergan 

Med: Casey Affleck, Michelle Williams, Kyle Chandler, Lucas Hedges 

Alkoholiserte Lee (Casey Affleck) jobber som vaktmester i Boston og skyr nære relasjoner. 
Når storebroren dør returnerer han til hjembyen Manchester-by-the-Sea i Massachusetts. 
Her må han ta vare på tenåringsnevøen Patrick (Lucas Hedges) samtidig som han står ansikt til ansikt med en rekke uhyggelige hendelser fra fortiden. 

Har du lest: 
Michelle Williams blir Janet Joplin. 

Forholdet mellom Lee og Patrick fungerer som filmens bærebjelke. 
Det er sårt, kleint, nervepirrende og ampert, samtidig som det er utrolig vakkert. 
På toppen av det hele virker det både realistisk og ekte. 
Hegdes overbeviser i rollen som sørgende tenåring med behov for bekreftelse og trangen til å leve det spennende tenåringslivet. 
Det samme gjør Affleck i rollen som dysfunksjonell og innbitt onkel. 

Gjennom stadige hopp mellom nåtid og fortid, får vi et innblikk i familiens brokete historie. 
Vi får større forståelse for hvordan Lee har blitt som han har blitt, hvorfor han synes det er vanskelig å være tilbake i hjembyen og ikke minst: hvorfor forholdet mellom han og Randi (Michelle Williams) gjør så fryktelig vondt. 
Hun gestalter rollen Lees ekskone særdeles godt. 

«Manchester by the Sea» er en gripende fortelling om hvordan selv de næreste relasjoner kan bli fjerne for oss. 
Hvordan smertefulle livsendringer kan fremmedgjøre oss, men også vekke oss til live igjen. 
Filmen er allerede nominert til en rekke prestisjetunge priser, og når Oscar-nominasjonene annonseres i slutten av januar, vil det ikke overraske om den også der står høyt på listen. 
Kan det være at Kenneth Lonergan allerede har servert oss årets beste film? 
",1
"TV-anmeldelse «Øya»:Daft eksperiment 

«Øya» er en realityserie strippet for kunstige spenningselementer. 
Litt som parfyme uten duft. 

Norsk realityserie i 16 deler 

TV 2 mandager kl. 20.00 

Ifølge TV 2, går «Øya» ut på at 12 norske kvinner skal overleve på en øde øy i Stillehavet. 
De skal klare seg uten hjelp utenfra, også filmingen står de for selv, og de vet ikke hvor lenge de skal være der. 
«Ingen konkurranser, ingen utstemming, kun et intenst samarbeid for å overleve», lover kanalen. 

Bear Grylls var starten 

Opprinnelsen er det britiske konseptet «The Island with Bear Grylls». 
Der ville den kjente overlevelseseksperten, ifølge The Telegraph, utforske moderne menns maskulinitet når man fjerner moderne bekvemmeligheter. 
Altså var det bare menn med i første sesong. 

Har du lest: 
«Farmen»-Marius om jul i fengselet. 

Etter kritikk fulgte den realityseriers naturlige livssirkel: 
Sesonger med nye vrier -både kvinner og menn (først på hver sin øy, så på samme øy), - og selvfølgelig en kjendissesong. 

Den norske varianten har ingen Bear Grylls. 
Den har TV-debutanten Espen O. Simonsen med erfaring fra Forsvaret og TV-produksjon-sikkerhet som programleder. 
Og den har kun kvinnelige deltagere. 

Fikk du med deg: 
Obama spiser «roadkill» med Bear Grylls. 

Strippet for spenning 

Vi TV-seere har etter hvert sett realitydeltagere på en øde øy før. 
Riktignok med elementer som konkurranser og utstemming, som i «Robinson», eller med dater og utfordringer, som i nakendatingserien «Adam søker Eva». 

Daglig leder i produksjonsselskapet Rubicon, Pål Kruke Kristiansen, har kalt «Øya» «reality 2.0». 
Jeg håper ikke det er tilfellet. 
Et juletre uten juletrepynt er tross alt ikke så spennende. 

Å se på «intenst samarbeid» i aksjon viser seg heller ikke å være spesielt fengende. 
Vi får ingen kamp for å overleve i løpet av de to episodene pressen har fått til gjennomsyn. 

Kvinnene, som er fra tidlig i 20-årene til over 50 og har yrker som elektriker, lege og barnehageassistent, får med seg vann til to dager. 
De organiserer seg raskt og begir seg ut på leting etter egnet leirplass og drikkevannskilde. 
Og de finner begge deler. 

Få personligheter 

Jo da, de svetter mye og snakker mye om hvor slappe de er (vi kan jo ikke se det). 
De tisser mørk urin i oppklipte plastflasker (det ser vi), går i ring og irriterer seg litt over hverandre. 
Den største utfordringen er å få tent opp ild, og der bryter det også endelig ut tilløp til en liten konflikt – når den ene kvinnen nekter å låne ut skolissene sine til opptenningsforsøk. 
Enkelte synes også hun er lat. 

Casting er selvfølgelig alfa og omega i en realityserie, og det gjelder spesielt her, hvor produksjonen har liten mulighet til påvirkning underveis. 

Det er underholdende å se bonden og jegeren blant dem drepe slanger med machete og partere store øgler, men det tegner seg for få tydelige personligheter de første episodene. 

Trykket må økes betraktelig om erfarne realityseere skal la seg fascinere av «Øya». 
Vi vil jo ikke se på effektiv utnyttelse av hverandres ulike kompetanse i symbiotisk samarbeid. 
Vi vil se «Fluenes herre»: konflikter, sammenbrudd og mytteri. 

Infantilisering 

Og: 
Etter ørten runder med offentlig diskusjon om hvorvidt det er innenfor å kalle proffe damer for «jentene» mens vi stort sett alltid referer til menn som «herrene», er det kanskje greit å være oppmerksom på at det ikke høres så bra ut når en mannlig ekspert om att og om att igjen refererer til de voksne til godt voksne deltagerne som «jentene». 
Kan vi ikke bare slutte med det? 

Bildene er overraskende bra til å være et «gjør det selv»-prosjekt. 
Kvinnene som filmer er da også profesjonelle fotografer, men de er bare tre som skal rekke over alt samtidig som de er med i gruppen. 
Serien består hovedsakelig av klipp fra øya og noen «skrifte-klipp» der deltagerne snakker direkte i kameraet, samt noen få glimt av dem hjemme i sitt «naturlige element». 
Her er klippene så få at vi ikke rekker å få festet noe inntrykk. 

Etter innledningsvis å ha spurt meg selv hvorfor «Øya» blir laget, hvorfor folk melder seg på og hva TV 2 ønsker å oppnå, skjønner jeg selvsagt at dette er et sosialt eksperiment som utforsker urinstinkt og fysisk kraft versus mental styrke. 

Det har bare blitt kjedelig å se på. 
",0
"TV-anmeldelse «Valkyrien»:Uro under Oslo 

Original, men noe spenningsfattig tur under Oslo. 

Norsk dramaserie i 8 deler 

NRK1, søndager kl. 21.15 

Serieskaper: 
Erik Richter Strand. 
Med: 
Pål Sverre Hagen, Sven Nordin, Pia Halvorsen, Mikkel Bratt Silset, Joachim Rafaelsen m.fl. 

Dramalisten er lagt skyhøyt i NRK etter høy score både kunsterisk og publikumsmessig med serier som «Mammon» og «Nobel». 
Mye kan krysses av med «Valkyrien» også og det later til at vi antakelig aldri vil komme tilbake til «Erobreren». 
Klippen er effektiv og frenetisk, det visuelle uttrykket er grådystert lekkert, og skuespillerprestasjonene er, med ett skrikende unntak i en mindre rolle, svært gode. 
Produksjonsverdiene er høye over hele linjen, men det forventer vi også av en serie med 65 millioner i budsjett. 

«Valkyrien» er minst like ambisiøs som nevnte forgjengere, og har det mest originale rollegalleriet du har sett på en stund. 
Med Sven Nordin og Pål Sverre Hagen til å fronte den er det nok å utforske i ukene fremover. 
Vi befinner oss under jorda i Oslo sentrum: 
På den nedlagte T-banestasjonen Valkyrie Plass treffer vi et umake par, «samfunnsfiender» på hver sin måte. 
To typer som ser ut som deg og meg, men som lever i randsonen av samfunnet. 

Leif (Hagen) er beredskapssjef i kommunen og har tilgang på alle kroker, kriker og ukjente rom under byen. 
Men det meste av kreftene sine bruker han på å blogge om dommedag som garantert kommer, og hva man skal gjøre for å forberede seg. 
Legen Ravn (Nordin) nekter å slutte kjempe for å redde konas liv etter at ekspertisen på Ullevål har gitt henne opp. 
Bak T-baneskinnene under jorda i Oslo oppretter de to en klinikk hvor man tar i mot folk som har mistet troen på skolemedisin og leger eller bare er generelt paranoide. 

Med seg på «laget» får de også desperate Teo, en annen dommedagsfanatiker og Leifs største fan. 
Han er på rømmen fra et ran og har hele utbyttet med seg. 
Inn i prosjektet for å redde forskerkona trekker Ravn også kollegaen Unn. 
Jada, man må bare kjøpe at det går an å drive høyteknologisk forskning og legevirksomhet noen meter under kebabsjappa på Valkyrie Plass. 

Har du lest: 
Intense uker for nygifte Pål Sverre Hagen. 

Hagen og Nordins desperate, uironiske tilnærming til rollene gjør det lettere. 
«Valkyrien» er en karakterdrevet serie, beklageligvis har man ikke lagt like mye flid i å trimme til plottet. 
Det går over tre episoder før vi helt aner hvor vi skal i denne serien. 
Det er ikke spesielt spenningsmettet fra avsatsen, da er det fare for at en del seere faller av før det virkelig blir spennende omtrent midtveis her. 

Historiefortellingen lugger litt, likevel er det en godgufsen dommedagsstemning man hensettes i. 
Det filosoferes uortodokst og friskt rundt spørsmålet «Hvor langt er du villig til å gå for det du tror på», og det er en god del interessant som kommer ut av kjeften på våre helter også uten at dialogen blir for pedagogisk. 
Manuset stiller også spørsmål av den ubehagelige sorten. 
Serieskaperne vil litt mer enn å underholde, og selv om du kanskje ikke graver deg ned etter åtte uker med Leif og Ravn, føler du deg greit underholdt og kanskje litt mer opplyst også. 
",1
"Filmanmeldelse:«Snowden» 

Litt mindre romantikk, litt mer paranoia, og «Snowden» kunne kanskje blitt en minneverdig film. 

USA. 
6 år. 
Regi: 
Oliver Stone 

Med: Joseph Gordon-Levitt, Shailene Woodley, Scott Eastwood, Nicolas Cage, Timothy Olyphant, Melissa Leo, Rhys Ifans og Tom Wilkinson. 

Regissør Oliver Stone mener Edward Snowden er en helt. 
Det er bare så synd at han ikke klarer å fortelle oss hvorfor. 
I sin iver etter å vise oss «mennesket Snowden» har Stone strippet historien så mye for friksjon at dette rett og slett blir ganske kjedelig. 

Den virkelige historien om varsleren som lekket minst titusenvis av hemmeligstemplede dokumenter fra den amerikanske etterretningen (NSA), er både sensasjonell og intrikat. 

Problemet er at «Snowden» ikke makter å gripe fatt i de hyperaktuelle problemstillingene den virkelige Snowden ønsker å løfte. 
I stedet får vi en flat utgreiing om hvordan en helt vanlig (men likevel genial) fyr tilfeldigvis oppdaget noe som var så drøyt at han ikke hadde samvittighet til å la være å si ifra. 

Som i den Oscar-vinnende dokumentaren «Citizenfour» treffer vi Edward Snowden (Joseph Gordon-Levitt) for første gang på et luksushotell i Hong Kong. 
Det er første gang han møter de tre journalistene som senere skal gjøre ham og dokumentene han har stjålet kjent for en hel verden. 
Gjennom filmen veksler vi mellom å følge de fire på hotellrommet frem mot offentliggjøringen av materialet, og å se tilbake på hovedpersonens vei dit. 

I takt med at han som dataingeniør for myndighetene får stadig mer innsyn i hvordan NSA overvåker sine egne og andres lands borgere, vokser Snowdens bekymring for egen sikkerhet. 
Han teiper for webkameraet på kjærestens PC, og gjemmer seg under et pledd når han taster inn passord. 
Det hele fremstår imidlertid mer som personlige særegenheter enn som noe du og jeg burde bekymre oss for. 

Blottet for nyanser maser filmen i vei om hvor forferdelig NSAs overvåkningsprogram er. 
Når vi heier på Snowden er det mest fordi alle rundt ham fremstår som nyttige idioter som enten ikke vet bedre, eller rent ut er onde. 
Så ensidig grusomt er filmens NSA at Snowden hadde vært den største idioten av dem alle om han ikke tok grep. 

Den åh så sprudlende, poledansende og mer liberale kjæresten Lindsay Mills (Shailene Woodly) er selvfølgelig med fordi noe må stå på spill for helten. 
Den blodfattige kjærlighetshistorien fremstår likevel mest som et bein Stone føler han bør kaste til romantikkhungrige kvinnfolk og «andre som ikke forstår seg på data». 

Det «Snowden» lykkes best med er å gjøre de teknologiske elementene i historien forståelig. 
Det er lett å henge med selv om dette handler om kompliserte overvåkningsprogrammer. 
En skarp klipp, bunnsolid foto og velfungerende Joseph Gordon-Levitt bidrar også til at det går helt greit å ta seg gjennom de 134 minuttene filmen varer. 

Stilig er det likevel ikke. 
Når technoen kommer dundrede ut av høyttalerne i det superhackerens koder flyr over skjermen, føles Stone eldre ut enn han er (fylte nettopp 70). 

Smått tåpelig blir det riktignok først da Snowden kopierer de mange, mange tusen filene over på sitt lille SD-minnekort. 
Filene blir overført akkurat i tide, og minnekortet kan finurlig lures ut i en Rubiks kube. 
Puh! 
Hadde dette vært det avgjørende øyeblikket filmen forsøker å gjøre det til, ville det vært dårlig gjort å røpe hvordan det ender. 
Men ingen fare. 

Dette blir aldri spennende. 
Spillefilmen om Edward Snowden kunne blitt en urovekkende, småparanoid thriller. 
Dessverre er den redusert til en platt og glatt heltehistorie som aldri evner å forklare hvorfor den er spektakulær. 

HANNA HAUG RØSET 
",0
"Filmanmeldelse:«Peter og dragen» 

Vellykket familiefilm bakt etter en god, men litt for populær oppskrift. 

«Peter og dragen» 

USA. 
Regi: David Lowery. 
6 år. 

Med: Bryce Dallas Howard, Wes Bentley, Robert Redford, Oakes Fegley, Oona Laurence. 

Disney har børstet støv av en uventet del av arkivet når de denne kinohøsten byr på en nyversjon av den smått merkelige musikalen «Peter og dragen» fra 1977. 
Resultatet er en stilsikker og sjarmerende film som føles som en gammel, utlest barnebok: 
Trygg og god, uten de store overraskelsene. 

I mange år har foreldreløse Peter (Oakes Fegley) levd ute i skogen sammen med sin bestevenn Elliot. 
En gutt i tiårsalderen og en drage. 
Det går gjetord om det store, skumle og ildsprutende vesenet, men det bare Peter (og vi) vet, er at Elliot egentlig er lodden, myk og kjempesnill. 

Den store skogen er detaljrikt skildret for både øyne og ører. 
Gjennom noen fine scener blant fuglekvitter, skumle bjørner og søtet kaniner får vi heldigvis tid til å bli godt kjent med de to umake kameratenes unike forhold før dramaet setter i gang. 

Da innbyggerne i den nærliggende småbyen oppdager at Peter (tilsynelatende) bor alene i skogen må han på nytt lære hvordan livet med andre mennesker fungerer. 
På veien får han god hjelp av jevnaldrende Natalie (sikkert og sjarmerende spilt av Oona Laurence) og hennes familie. 

Flankert av den sindige treskjæreren Mr. Meacham (en skjønn Robert Redford), og hans eiegode og forståelsesfulle datter Grace (Bryce Dallas Howard), må de to barna samtidig redde Elliot fra byens mer sensasjonslystne innbyggere som ønsker å fange ham. 

Eventyret er grundig glasert i amerikansk småbysjarm og godhet, men samtidig subtilt nok fortalt til at vi unngår det verste søtsjokket. 
Et lydspor som, i tillegg til symfoniorkestrets klassiske stemningsmusikk, også består av koselige folkpop-låter, understreker den tidløse americana-følelsen. 

Den voksne delen av publikum vil ikke på noe tidspunkt ha problemer med å forutse hvor historien er på vei, men det gjør ikke så mye. 
Her er det relasjonene som er sentrale, og «Peter og dragen» er både hjertevarm og raus. 
Man blir glad av å se mennesker (og fantasidyr) være snille med hverandre. 
Den rasjonelle avslutningen er en positiv overraskelse som sikrer at dette er blitt en stødig fortelling som vil få både store og små til å smile. 
Selv om den med fordel kunne vært fortalt mer effektivt enn over én time og 42 minutter. 

Vi blir servert vår porsjon med dramatiske action-scener, men «Peter og dragen» blir stående igjen som en sart historie om omsorg, tillit og barndommen som en gang må ta slutt. 

OBS: 
Anmeldelsen er basert på originalversjonen. 
Filmen kommer på kino med norsk tale. 

HANNA HAUG RØSET 
",1
"Nicoline Berg Kaasin:«Black Widow» 

Heatets foreløpig mest ukjente går for relativ fersk vare fra Iggy Azalea (med god hjelp fra norske Stargate) – en monoton, men kjapp og ordrik låt der Nicoline treffer millimeterpresist med rappingen. 
Wow! 
Kanskje det er rapper hun burde ha vært? 
For Nicoline har også en suveren attitude som glir ubesværet over i Rita Oras mer melodiøse hook. 
At Nicoline kan synge, visste vi fra før. 
Men at hun så lett kan gli rett inn i hip hop-eliten var en gledelig overraskelse. 
",1
"Knut Anders Sørum:«Glir forbi» 

Den første virkelige klassikeren fra Jaa9 & OnklP og (dessverre) kveldens eneste norske låtbidrag. 
Knut Anders fremstår i overkant konsentrert om en oppgave han aldri har gjort før – og neppe kommer til å gjøre igjen, Selve rappen går pustemessig helt fint, men kan tidvis bli en smule Ravi’sk i all sin stakkato stabling av ord, hvilket nok er et tegn på at han ikke er på hjemmebane. 
Men Knut Anders vinner seg fint igjen på å lage denne outsider-låta mer intens og gi faen-aktig ved å dra opp temperamentet mot slutten. 
Vel blåst! 
",1
"Steinar Albrigtsen:«The Message» 

Ikke uventet tar veteranen en låt fra hip hop’ens barndom. 
Jakka og blingblingen rundt halsen truer med å senke hele Albrigtsen i gulvet med nesa først, og det er relativt vanskelig å høre hva han rapper. 
Steinar er ikke bare på bortebane her, han er ikke på en bane i det hele tatt. 
Det er synd å si det, men det er sørgelig lite hip hop-blackness i blodet til hele landets store countrycrooner også. 
Skomaker; bli ved din lest! 
Og hest. 
",0
"Marian Aas Hansen:«Getting Jiggy Wit It» 

Marian skal iallfall ha for forsøket, men samme hvor allsidig hun er, makter hun aldri å gi oss en real hip hop-følelse. 
Til det blir stemmen hennes for monoton og flyten for andpusten. 
Men det er jo umulig å mislike Marian når hun står på en scene – hun klarer å være blid og positiv samme hva hun fremfører. 
Denne gangen hadde jeg imidlertid ønsket meg litt færre smil og litt flere røffe poseringer. 
Det er tross alt hip hop i kveld, ikke showdans. 
",0
"Håvard Bakke:«Sing For The Moment» 

Håvard Bakke husker de fleste fremdeles fra Pelle & Proffen og som Kaptein Sabeltanns fremste våpendrager og har nok overrasket mange med sin solide stemme som mange likevel kjenner fra en rekke konserter, ikke minst i Springsteen-coverbandet Cover Me. 
Men hip hop er noe helt annet enn det Håvard har gjort før, og Eminem er tross alt en av de teknisk mest perfekte rapperne. 
En stor utfordring her, altså. 
Som Håvard fikser sånn høvelig, med morsom southern drawl i uttalen og originalens såre desperasjon intakt. 
En litt knytt og grovere trucker-versjon av Eminem, egentlig. 
Og modig nok kjører han ikke safe og synger Steven Tyler-samplet, men konser på rappen. 
Kult nok! 
",1
"Tomine Harket:«Let Me Blow Ya Mind» 

Skal den stille, skjøre, sårbare Tomine ta en låt fra «in your face»-Eve? 
Typisk hennes dristighet, og Tomine har overrasket oss før. 
Hver lørdag, egentlig, men her klarer hun ikke å gjøre sin egen innsats bitchy nok. 
Tomine er særs konsentrert rundt ordene og at de kommer ut av kjeften til riktig tid, noe helheten blir lidende av, all den tid hun aldri klarer å få det lille pusterommet der hun kan gjøre både intonasjonen livligere og de innstuderte dansetrinnene mer løsslupne. 
Dette blir dessverre for flatt. 
Tomine kan få det vanskelig i kveld, er jeg redd. 
",0
"Jonas Skybakmoen:«Black Skinhead» 

Jonas har gjort en overbevisende jobb hittil i «Stjernekamp», og han har hjertet utapå skjorta i kveld også. 
Like rastløst skummel som på sist helgs fantastiske Screamin’ Jay Hawkins-cover er han også. 
Han har gjort et godt låtvalg, der han kan bruke rock-bakgrunnen vel så mye som det mer uutforskede (for hans del) rap-terrenget. 
Og dette er klart kveldens mest dynamiske stemmebruk. 
Likevel får jeg ikke helt fot, men det er nok ikke Jonas’ skyld. 
Mer at jeg aldri har likt denne Kanye West-låta. 
",1
"TV-anmeldelse «Nobel»:Modig og ambisiøs 

Ubehagelige spørsmål og dirrende spenning: 
«Nobel» har alt som skal til for å bli høstens TV-snakkis. 

Regissør Per Olav Sørensen samlet hele TV-folket foran skjermen med «Kampen om tungtvannet» vinteren 2015. 
Halvannet år etter er det krigføring her og nå han går løs på: 
Våre menn og kvinner i Afghanistan, en potensielt langt mer kontroversiell og vrien oppgave enn heltene fra Telemark. 
Det er lite som tyder på at han og manusforfatterne feiger ut etter å ha sett to episoder av serien. 
Vi møter en norsk spesialkommando på oppdrag i det krigsherjede landet, løytnant Erling Riiser (Aksel Hennie) er i ferd med å «ta ut» en mindreårig selvmordsbomber på et torg. 
Scener som kanskje er i overkant inspirert av moderne amerikanske krigsfilmer som «The Hurt Locker». 
Det er dog ingen fare, vi blir raskt tatt tilbake til en «norsk» virkelighet. 

Like før aksjonen har Riiser snakket med sin bekymrede sønn hjemme i Oslo, en gutt på akkurat samme alder som selvmordsbomberen: 
«Pappa er forsiktig. 
Da går alt bra». 
Vi aner at Riiser skal få bite i seg de ordene, godt fortalt er det i hvert fall. 
Hjemme er han gift med Johanne Riiser, høyt på strå i UD. 
Her sjonglerer man business og fred, og første episode mer enn antyder at ikke alt man holder på med på regjeringsplan vil tåle dagens lys. 
Det er ikke sikkert at det norske folk ville likt det dersom det kom fram hvem man egentlig samarbeider med. 
Den kronglete og til tider pinlige slalåmpolitikken overfor Kina pirkes det også i løpet av første episode. 
Nervesentrumet i serien ligger imidlertid hjemme hos Riisers. 
Et oppdrag han har vært med på i Afghanistan nærmer seg faretruende hva kona holder på med i UD, og første spenningstopp nås i lekker kryssklipping mellom en Mahler-konsert i Oslo Konserthus og et parkeringshus like ved. 
Her må man godta et noe drøyt konspiratorisk element som involverer en mystisk sms – det er å håpe at forklaringen på den vil komme og stå til troende. 

«Nobel» er en påkostet serie, noe vi får nyss om allerede i en spektakulær fancy åpningssekvens. 
Men pengene er minsanten ikke brukt bare til «showoff». 
Noiadrivende kameraføring og effektiv klipp gir action- og spenningsscenene ordentlig nerve, men det er det menneskelige dramaet som imponerer mest. 
Skildringen av bataljonen i Afghanistan er knallgod: 
Her unngår man å ramle i machofellen som man ofte gjør i slike serier. 
Testosteronnivået er justert ned. 
Bikarakterer som Odd-Magnus Williamsons Johansen og danske Danica Curcics E-offiser Adella Hanefi lar oss i stedet kjenne på samholdet og familiefølelsen som utvikler seg i en slik leir. 
Dermed bryr vi oss langt mer om dem når det smeller. 
Man kunne kanskje fryktet et breial og selvnytende Aksel Hennie etter flere tøffingroller i Hollywood, men 40-åringen balanserer kjæreste, familiefar og kriger med ro – og selvtillit. 
De to første episodene presenterer oss for karakterer og mulige tråder vi umiddelbart blir nysgjerrige på – oversiktlig på en måte som bærer bud om at vi som observante seere muligens kan løse gåten sammen med Erling. 

OBS: 
Anmeldelsen er basert på de to første episodene som NRK sender søndag 25.9 

ØYSTEIN DAVID JOHANSEN 
",1
"TV-anmeldelse «Aber Bergen»:Frisk og frekk 

«Aber Bergen» er noe så sjelden som en norsk advokatserie fra Bergen. 
Det i seg selv gjør den verd å se. 

TV-premiere: 
«Aber Bergen» 

Norsk dramaserie i 10 deler 

Produsert av ITV Studios 

TV 3 torsdager kl. 21.55 

Regi: 
Ole Endresen 

Med: Odd-Magnus Williamson, Ellen Dorrit Petersen og Line Verndal 

Men «Aber Bergen» har mer å by på. 

Den har Odd-Magnus Williamson som Erik Aber - en tatovert, munnrapp og østlendingskjekk strafferettsadvokat i bergensk farvann. 
Vi møter ham nyseparert og tilsynelatende nypult i en penthousesuite med panoramautsikt, til bergensrap dundrende på høytalerne. 

Derfra tar replikkmitraljøsen veien til rettssalen for å forsvare sin beste venn i en drapssak. 
Aber er bakfull, har blackout og behov for smertestillende, men det stopper ikke den tørt konstaterende ordstrømmen. 
Williamson har en vanskelig balansejobb mellom å avlevere faktamengder og å få humoristiske frekkheter til å smelle – en jobb han med få unntak av overbalanse overbeviser i. 
For det meste manøvrer han seg gjennom et ordtett manus med årvåken lekenhet. 

Og ikke minst har «Aber Bergen» Ellen Dorrit Petersen. 
Det er nesten så man blir forelsket som anmelder når en skuespiller bare oser riktig for rollen. 
Rogalendingen er blitt fiin bergensfrue. 

Det vil si, Elea Bergen Wessel er ikke lenger Eriks, eller noens, frue. 
Hun fremstår behersket gjennomprofesjonell, men vi forstår raskt at det bak det mykskarrende smilet befinner seg en kobra av en advokat. 

Har du lest: 
Slik blir seriehøsten 2016. 

«Mammon»-skaper Gjermund Eriksen har ledet manusskrivingen også her. 
Enkelte av rollefigurene er karikerte og replikkene føles av og til som en noe tvungen samling «one-linere», men det er også å forvente i sjangeren frekt, mørkt komidrama. 
For en ikke-juskyndig fremstår sjargongen overbevisende. 

Smittende kamera 

Lars Vestergårds kamera duver gjennom dramaet med akkurat nok bevegelighet til å gi oss en ubehagelig følelse av at Erik Abers fyllesyke har smitte over på oss, eller at den brå vendingen i vitneboksen får konsekvenser for oss seere også. 

Fikk du med deg: 
Ellen Dorrit slår Keira Knightley på prestisjeliste 

I tillegg til de avsluttende enkeltsakene vi ser i episodene, går det også en truende, rød tråd av et skittent maktspill gjennom historien. 
I den lurer Eleas far Carl Wessel, spilt av Lasse Lindtner, som den syvende advokatfar i huset. 
I Ole Endresens («Kong Curling» og «NAV») regi er advokatene overbevisende brikker i et stadig ekspanderende spill. 

Dypere univers 

Det tar litt tid før «Aber Bergen» setter seg. 
I første episode etableres rollefigurene og det demonstreres hvor mange jusreplikker man kan dytte inn i et manus. 
Sakene er aktuelle og provoserende, men vi skjønner ikke helt hvor serien vil. 
I andre episode begynner vi å ane et dypere univers hvor de menneskelige relasjonene får mer farge. 

Ikke minst tegner «Aber Bergen» et uvant bilde av Bergen: 
Ikke noir-skittent som sett i «Varg Veum», eller glanset-melodramatisk som «De syv søstre», men som en stilig, mørk Barcode-variant. 

Det er forfriskende å se. 
",1
"Filmanmeldelse:«The Magnificent Seven» 

Nei, western-sjangeren er ikke død. 
Men bør man egentlig tukle med filmhistoriske ikoner? 

«THE MAGNIFICENT SEVEN» 

USA. 
Regi: 
Antoine Fuqua. 
15 års aldersgrense. 
Med: 
Chris Pratt, Denzel Washington, Ethan Hawke, Vincent D'Onofrio, Haley Bennett, Luke Grimes. 

Det er to måter å se det på: 
Dette er en remake av ikoniske «De syv uovervinnelige» (1960), som igjen var basert på Akira Kurosawas legendariske «De syv samuraier» (1954), som igjen var basert på tallrike westerns fra USA. 
Den tidlige film-globalisering! 
Som jeg husker begge disse: 
Dagens sju uovervinnelige når dem ikke til boots-kanten. 

Det handler om en brutal gruveeier, som terroriserer en nærliggende småby på aller mest hensynsløse vis. 
En ung enke makter å fange pistolmannen og rettbestjenten Chisolms oppmerksomhet – og en broget og røff gjeng rettferdighetssøkere samles. 
Og til slutt kommer det store slaget ... 

Så: 
Hvor dypt skal man egentlig grave i filmhistorien? 
Det går virkelig godt an å se på denne filmen som en svært voldelig, men håndverksmessig meget solid western i tradisjonell innpakning. 
Riktignok tidsmessig politisk korrekt: 
«De syv» er et etnisk blandet gjeng, ikke helhvit som i originalen; selve hovedskurken er ikke lengre en råtten meksikaner, men en hvit kapitalist anno 1867. 
Og man må jo etter hvert innrømme at det meget sterke rollefeltet ikke er tatt riktig helt ut: 
Det er litt for matt personkjemi, humoren kunne vært mer tydelig. 

Men dette er likevel røff, tradisjonsbundet underholdning i en sjanger som ikke vil dø, heldigvis. 
Så får vi overse filmhistorien akkurat nå – det er visst det mest relevante for de fleste av oss. 
",1
"Filmanmeldelse:«Kongens nei» 

Intensitet, dramatikk, realisme og menneskelige følelser er hovedigrediensene i Erik Poppes meget medrivende filmdiktning omkring den norske kongefamilien og tre aprildager i 1940 da tyske tropper invaderte Norge. 

Norge. 
Regi: 
Erik Poppe. 
Aldersgrense: 9 år. 
Med: 
Jesper Christensen, Anders Baasmo Christiansen, Tuva Novotny, Sofie Falkgård, Ingrid Ross Raftemo, Magnus Ketilsson Dobbe, Lage Kongsrud, Karl Markovics. 

Skrev jeg diktning? 

Selvfølgelig er det ! 
Norge har fostret generasjoner av historikere med siste verdenskrig som spesiale, aprildagene 1940 er gjennomforsket, omskrevet og tolket gang på gang. 

Historikere har imidlertid aldri vært i stand til å bringe mennesker tilbake i live. 
Men det er akkurat det Erik Poppe er dømt til å forsøke på. 
Og han gjør det i tråd med alt han tidligere har regissert: det er mennesker, menneskelige følelser og menneskelige relasjoner som alltid er det viktigste. 

Derfor må han dikte, formode, tolke og konkretisere på historisk grunnlag det delvis står strid om, da må han tilføre frykt, ømhet, skjebnefølelse, kjærlighet og menneskelig samkvem, selv fra de lukkede rom der ingen opptegnelser finnes. 
Og det gjør han bemerkelsesverdig bra! 

«Kongens nei» vil selvfølgelig vekke strid. 
Men den vil også bringe noen hundre tusen publikummere tilbake til norske kinoer til en norsk film. 
Høyst fortjent. 

For som film betraktet, er den så god som den nesten kan bli – sine begrensninger til tross. 
Begrensningene ligger mye på det dramaturgiske plan: 
De ytre handlingene er, som man vil vite, i det store og det hele klarlagt. 
Det ønsker filmen å følge. 
Og dermed er noen verktøy i regikassen ubrukelige. 

Til gjengjeld jobbes det sterkt med de virkemidlene som er til bruk: 
En slagscene viser ekkelt nok alvoret i det å faktisk bli skutt på; de tyske overveielsene mellom diplomatiske forsøk og ren krigsmakt, er interessante. 
Den intense og seriøse spenningen avløses av mindre, lysere partier – særlig når kongen leker med sine barnebarn under vanskeligst mulige forhold. 
Det er slike pustehull en slik – unnskyld uttrykket: også underholdende – film naturnødvendig må ha. 

For Poppe og hans stab gjør mye ut av sitt materiale: 
Spenningsoppbyggingen før selve invasjonen er sammensatt og mønstergyldig bygget opp. 
Og midt i det hele: 
En fantastisk Jesper Christensen, dansk veteranskuespiller, som makter å gjøre sin rolle mindre til et nasjonalt ikon enn en rollebevisst og ansvarstynget regent, kjærlig og omsorgsfull og leken bestefar og familiemann i samme skikkelse. 
Til slutt blir han, som vi vil vite, også det ikonet Norge trengte i en ulvetid. 
Til gjengjeld forstår vi veien hans dit. 

Filmen handler i overveldende grad om nettopp kong Haakon. 
Alle andre er bipersoner; kronprins Olav (Baasmo Christiansen) er mye av et brushode; kronprinsesse Martha en deltagende kvinne – så lenge hun er med; kronprinsbarna er først og fremst barn; utenriksminister Koht stadig, men litt skjematisk, handlende; statsminister Johan Nygaardsvold nok i overkant svett og unnvikende; stortingspresident C.J. Hambro mindre tydelig enn ventet. 
Og så videre. 
Start gjerne diskusjonen! 

På den annen side: 
«Kongens nei» er en formidabel og meget, meget severdig film, som garantert på ny – og for nye generasjoner – blåser liv i vår egen, nyere historie. 

JON SELÅS 
",1
"Filmanmeldelse:«Gilberts grusomme hevn» 

Den unge eggallergikeren og den fisende tanten. 

«Gilberts grusomme hevn» 

Norge. 
Tillatt for alle. 
Regi: 
Hanne Larsen. 

Med: Simon Hobbel Rosendahl, Gisken Armand, Hannah Dybvand. 

Gilbert lider av ekstrem eggallergi. 
Om han får spor av egg i ansiktet, får han momentant et hovent «monstertryne». 
Om han får det i maten, kaster han opp – type prosjektil. 

Han har pådratt seg tilnavnet Spybert («som om Gilbert ikke var sært nok», som han sier), og er lettet når familien flytter fra Sagene til et ikke navngitt, men typisk norsk, villastrøk. 

Enda bedre: 
Han blir raskt kjent med nabojenta, som vil ha ham med som keeper på ishockeylaget. 
Hun ber ham i bursdagen sin også, og han verker etter å gå. 
Bare ett problem (utover allergien): 
Familien skal egentlig til Spania over jul. 

Løsningen blir Doris, farens barnløse halvsøster. 
Hun kan sitte barnevakt. 
Doris er et oppkomme av ekle kroppslyder, og vil ikke dele Gilbert med noen. 
Hun stirrer olmt fra vinduet, som Mrs. 
Danvers i Hitchocks «Rebecca» (1940), og når det ikke hjelper, legger hun egg i sengen hans. 

Gilbert må snike seg ut på trening. 
Behovet hans for å skjule allergien – han vil så gjerne være en helt vanlig gutt – sørger for at han havner i masse trøbbel. 

Hanne Larsens film, basert på Stein Erik Lundes bok «Eggg», sikter ikke særskilt høyt rent form- og fortellermessig (ikke mange norske barnefilmer gjør). 
Voksne vil stusse over foreldre som aldri ringer – ja, foreldre som stikker av fra sitt eneste barn over jul som sådan – og andre småtterier. 

Kort sagt ting som barn i mottakelig alder ikke vil stusse over i det hele tatt, all den tid hespetreet Doris evner å gjøre «Gilberts grusomme hevn» til en slags mild grøsser for de minste. 

Gisken Armand koser seg fælt som den ufyselige tanten med den voldsomme flatulensen, og Gilberts hevn – når den kommer – vil få barna til å fryde seg. 

Det må gjerne lages barnefilmer med litt større «kunstneriske» ambisjoner i Norge. 
Men denne er søt nok. 

MORTEN STÅLE NILSEN 
",1
"Filmanmeldelse:«Bridget Jones' Baby» 

Hun holder seg godt, Bridget Jones; sjarmen er i behold! 

«BRIDGET JONES' BABY: 
ALLE GODE TING ER TRE» 

Storbritannia. 
Regi: 
Sharon Maguire. 
Tillatt for alle. 
Med: 
Renée Zellweger, Colin Firth, Patrick Dempsey. 

Det er 15 år siden sensasjonen «Bridget Jones' dagbok» (2001) (Terningkast fem her i VG) og tolv år siden den mye mer sidrumpa «Bridget Jones på randen» (2004). 
Så man kunne fryktet det verste om en helt utdatert og – da – tidstypisk karriere- og kjærlighetsliv-nevrotiker av første skuffe. 

Men dette er slett ikke blitt kleint! 
Riktignok er det ingen tettpakket og duggfrisk humorbombe. 
Og tre rutinerte hovedroller går kan hende litt på gamle vaner her og der. 
Men Bridget (og Renée Zellweger – ingen kosmetisk katastrofe, nei!) har modnet på sitt eget, lett hysteriske vis: 
«Ingen grunn til å gjenta gamle feil, når man hele tiden kan gjøre nye»! 

Nå er hun «gammeldags» nyhetsprodusent i riksdekkende TV, den biologiske klokken tikker og – i alle fall i fylla er drømmen om ellevill sex like intakt. 
Det går sannelig ikke bedre enn at hun blir gravid, uten å ane hvem faren er; valget står mellom to – tilforlatelig nok beskrevet. 
Så å si. 

Den «gamle» rivalen til Marc Darcey (Firth), Daniel Cleaver (Hugh Grant) har for øvrig forsvunnet i jungelen etter et flystyrt – formodet død. 
Han er erstattet av nettdating-mogulen Jack (en kompetent Patrick Dempsey). 

Det er solid og muntert humor-håndverk over det aller, aller meste. 
Her og der er dialogen riktig så skarp. 
Klumseriene kunne kanskje vært tatt noe ned. 
Føleriet, likeså. 
Litt mer smartness hadde ikke skadet. 

Men gamle (unnskyld uttrykket!) Bridget Jones-fans kan absolutt glede seg. 
Og eventuelle nykommere inn i kaoset vil absolutt ikke gremme seg. 

JON SELÅS 

Filmen har kinopremiere fredag 16. september. 
",1
"1.Kate Gulbrandsen «I Want You Back» 

Terningkast: 
4 

Alle ønsker oss Michael Jackson back… 
Men savnet er ikke så gæernt med tolkere som Kate – hvor i all verden har hun gjemt stemmeprakten sin hele tiden? 
Den passer perfekt inn her, men det er også ulempen; hennes herlig spisse vokal gir dessverre knapt dynamikk til låten. 
Fabelaktig fremført – stereotypt utført. 
",1
"2.Steinar Albrigtsen «(Your love keeps lifting med) Higher and Higher 

Mas, mas, mas over hele linja. 
Steinar elsker sikkert Motown, men han har den ikke i beinbygningen. 
En usedvanlig stivkroppet Albrigtsen kjaser seg gjennom denne klassikeren, og i motsetning til dommerne, kan jeg love at Berry Gordy hadde feid demoen ned fra eiketre-pulten med en eneste gang. 
Dette kan du bedre, Steinar! 
",0
"3.Nicoline Berg Kaasin: 
You Keep Me Hangin' 
On 

Nicoline har litt av Kates kvaliteter – eller mangler på dem når det gjelder. 
Pop-sensibiliteten er ferdig utforsket og skal fremvises, men resultatet i «Stjernekamp» avslører svære hull. 
Dynamikk, detaljer og følelser. 
Det må være på plass, samme hva som synges. 
Kate og Nicoline er akkurat nå litt for opptatt med å synge fint og prikkfritt. 
Og det gjør de jo. 
Gjesp. 
",0
"4.Gunhild Sundli «I Wish» 

Kjære Gunnhild – har du egentlig hørt hvordan Stevie Wonder bruker stemmebåndene her? 
Du har dem jo, du også! 
Men bruke dem? 
Jeg mistenker at du har blitt litt for opptatt i helheten av sceneopptredenen din og har øvd mer på dette enn på den vokale fremføringen. 
Og den ligger vel litt for dypt for dine yndlingsoktaver, gjør den ikke? 
Vel, akkurat nå ser jeg fram til en kommende gjenforening av Gåte. 
",0
"5.Jonas Skybakmoen «Reach Out I'll Be There 

Punk-skuldermusklene sitter hardt i fremdeles, Jonas… 
Denne kvelden mangler foreløpig sjel, og Jonas kan dessverre ikke tilføye kveldens Motown-soul annet enn en hissig fremføring og halvt spyttende vokal der den soulen minst trenger det. 
Du ser jo elegant ut, men Detroit blir nok aldri din andre hjemby 
",0
"6.Tomine Harket «Ben» 

Høstens store overraskelse skuffer ikke i kveld, heller. 
Dette er Michael Jacksons jomfrusang – 44 år gammel – og Tomine tar den imot med begge hender og lager en inderlig ballade ut av sangen som egentlig var inspirert fra ett av Jackos kjæledyr. 
Tomine har følelser og skaper følelser – da er det lov å intonere på feil tidspunkt av og til. 
Denne dama er åpen – og vi liker det. 
Ikke gjennomsnittlig, men gjennomsiktlig bra! 
",1
"7.Håvard Bakke «War» 

Det måtte jo komme; en Springsteen-låt fra en Springsteen-fan utover det vanlige. 
Eller – Edwin Starr hadde den første hit’en med denne Whitfield/Strong-komposisjonen, men fikk knappere suksess enn det Bruce Springsteen skapte med sin versjon. 
Og det må sies; Håvard beholder sitt idols krav om ekthet og leverer en energisk versjon som heldigvis er strippet for all ekstravagansa. 
Og stemmen – som det jo handler om her – er kraftig, ektefølt og pågående. 
Mer enn godkjent. 
",1
"8.Marian Aas Hansen «Ain't No Mountain High Enough» 

Inderlig og direkte inn I kamera, men karma’en til Tina Turner er Marian langt unna. 
Marian har definitivt den mest fleksible stemmen i høstens Stjernekamp, men det betyr ikke at hun er perfeksjonist i alt. 
Tvert imot. 
Hennes lille problem – ved siden av sin superbe stemme – er at det føles som om vi er tilskuere til en hvilken som helst musikal hver gang vi ser hennes stadig tilbakevendende ansiktsuttrykk. 
Roller. 
Marian har kanskje bare en? 
",0
"9.Knut Anders Sørum «Lately» 

Veldig godt å høre en ballade igjen – fra en mann som virkelig er inne i sjangeren. 
Og et godt valg med den klart beste låta fra Stevie Wonders siste halvgode plate (som også inneholder «Happy Birthday», huttetu…). 
Men her tar Knut Anders voldsomt i, muligens litt for mye. 
Kraft erstatter følelse, men heldigvis i noenlunde balanse. 
Sørum’en har en stemme som kommer til å overraske seerne av Stjernekamp utover høsten. 
",1
"Filmanmeldelse:«Sully» 

Clint Eastwoods film om «mirakelet på Hudson-elven» har for lite manus å jobbe med. 

USA. 9 år. 
Regi: Clint Eastwood. 

Med: 
Tom Hanks, Aaron Eckhardt, Laura Linney. 

Om det er noe uunngåelig ved at Clint Eastwood måtte bli trukket mot en film om Chesley Burnett «Sully» Sullenberger III, piloten som landet et Airbus-fly på Hudson-elven i New York i 2009 – så godt som uten åkrumme et hår på noen av de 155 passasjerenes hoder – vel, så er det ivaffal noe uunngåelig ved at det er Tom Hanks som gestalter helten. 

Amerikanerne kunne sant å si trenge et godt, gammeldags helteepos nå, og Eastwood og Hanks har etter beste evne forsøkt å lage en halvannen time lang helaftens spillefilm ut av et drama som i virkeligheten varte i kun noen få minutter. 
Det går, på et vis. 

Eastwood geleider oss frem og tilbake i kronologien. 
Filmen innledes og avsluttes med høringen som skulle avgjøre hvorvidt Sullenberger hadde gjort det beste ut av den vanskelige situasjonen. 

Slemmingene fra forsikringsselskapet og byråkratiet – det hersens byråkratiet! – mener selvsagt at han like så godt kunne ha returnert til LaGuardia-flyplassen, og landet som en normal flykaptein. 

Det er ikke måte på hvor mistenkelige de er: 
Har «Sully» det bra på hjemmefronten? 
Når drakk han sist? 
Hæ? 

Sullenberger er selvsagt preget av posttraumatisk stress. 
Hun der hjemme, Lorraine (Linney i en uverdig underutviklet rolle), støtter så godt hun kan, men maser jammen en del også. 
Det hintes om økonomiske problemer. 
Men tråden slippes like kjapt som den dukker opp. 
Mest god trøst er det å hente i co-piloten Jeff Skiles (Eckhardt) og den flotte barten hans. 

Hanks er god nok i sin rolle. 
Men vi har sett ham såpass mange ganger som den beskjedne, verdige amerikanske helten nå, at det blir noe søvngjengeraktig ved innsatsen okke som. 
Bifigurene er «amerikanske» eplepai-arketyper – ganske dølle sådanne. 
Vanlige folk som deg og meg, men liksom inntil beinet gode og rettskafne alle som én. 

Midtpartiet – selve landingen – er gispende dramatisk, spesielt for oss med flyskrekk. 
Filmen er økonomisk og veldig konkret – sannsynligvis mest fordi manusforfatter Todd Komarnicki simpelthen ikke har maktet å kryste noe mer ut av stoffet. 
Innholdsmessig føles «Sully» tynn som en laget-for-TV film fra 1990-tallet. 

Eastwood, en arbeidshest og håndverker snarere enn en kunstner, har definitivt malt opp mer komplekse heltehistorier før. 
Men et ålreit «gammeldags» helteepos er det blitt, om en mann som «bare gjorde jobben» sin, og ga verden noe så populært som en skikkelig god nyhet fra en bransje vi stort sett hører fra når det er gått fryktelig galt. 

MORTEN STÅLE NILSEN 
",0
"Filmanmeldelse:«Gråtass gir gass» 

Sesongens «Gråtass»-film vil ha oss til å tro på sjelevandring mellom en traktor og en racerbil. 

«GRÅTASS GIR GASS» 

Norge. 
Regi: 
Peder Næss. 
Tillatt for alle. 
Med: 
Elias Søvold-Simonsen, Dagny Backer Johnsen, Jeppe Beck Laursen, Stein Winge, Kyrre Hellum. 

Saken er nemlig den, at selveste traktoren Gråtass er blitt et sørgelig vrak. 
Og hans «sjel» (en tennplugg!) kan i grunnen bare bevares dersom den får en ny motor og brumme i. 
Valget faller på en rusten gammel sportsbil som ikke helt tilfeldigvis befinner seg på gården. 

Gråtass som bil, altså. 
En god idé? 

Jeg er i alvorlig tvil. 
På den måten mister man den viktigste markøren i en allerede innarbeidet filmserie for de aller minste. 
For filmen er det faktisk verre at handlingen mister retning: 
En traktor som besmitter to lykte-øyne og et horn til å uttrykke følelser, lar seg ikke så lett overføre til en nylakkert sportsbil. 
Gråtass har sine personlighetstrekk – det vet vi fra tidligere filmer. 
Overført til en bil, blir det annerledes. 

Enhver film – også en barnefilm – befinner seg på en eller annen måte i et fortellende univers med sine egne moralsk og følelsesmessige normer og forutsetninger. 
I denne filmen griper jeg meg stadig i å forsøke å finne ut når man skal være trist, når man skal være glad, når man skal bli overrasket. 
Av og til: 
Forgjeves. 

Så ikke bare styringen, men også stemnings-girskiftene skurrer både her og der. 

På den andre siden er det en høyst åpen og billedglad film med en del lettfattelig humor og godmodig gjennomgangstone for de aller minste. 

Filmen er for øvrig, av nå både idiotiske og meget irriterende grunner (les: mangel på incentivordning for film i Norge) er spilt inn i Irland og ikke hos oss. 
Det er bare dumt! 

«Gråtass gir gass» har kinopremiere fredag 9. september. 
",0
"Filmanmeldelse:«Kubo og det magiske instrumentet» 

Lyrisk animasjon for folk i alle aldre. 

«Kubo og det magiske instrumentet» («Kubo And The Two Strings») 

USA. 9 år. 
Regi: 
Travis Knight. 

Norske stemmer: 
Jesper Leporanta, Ingrid Bolsø Berdal, Hans Marius Hoff Mittet, Svein Tindberg, Anne Marie Ottersen. 

Animasjonsstudioet Laika har spesialisert seg på noe så forfriskende gammeldags som «stop motion»-animasjon; altså dukke-, tegne- og modellfilmer av den gamle, ekstremt tidkrevende bilde-for-bilde typen. 
(«Kubo og det magiske instrumentet» benytter seg riktignok av dataanimasjon i noen overgangssekvenser). 

Det visuelle uttrykket er etablert gjennom forgjengere som «Coraline og den hemmelige dør» (2009), «ParaNorman» (2012) og «Bokstrollene» (2014). 
Det lukter av tre, papp, lim og papir, og er mørkere og liksom mer underjordisk enn din gjengse amerikanske animasjonsfilm, både indirekte og direkte («Et førjulsmareritt») inspirert av en slags Tim Burton-estetikk. 

«Kubo og det magiske instrumentet» må være det flotteste gildet deres til dato, en ualminnelig lyrisk animasjonsfilm inspirert av japansk folklore, uredd for tunge filosofiske temaer og spekket med uforglemmelige sekvenser. 

På overflaten er historien enkel nok: 
Den lille androgyne gutten Kubo legger ut på en jakt etter sin avdøde fars rustning, hjulpet av en apekatt som ikke er den hun utgir seg for å være, samt et billelignende insektmonster – en tidligere en samurai som skal ha hatt Kubos far som mester, men som nå lider av hukommelsestap. 

De blir jaget av sin mors to søstre og bestefaren. 
Moren hans, viser det seg, var datter av «Månekongen», en slem gammel mann som bor blant stjernene og forakter menneskelivet på jorden, som han anser for å være en «trussel mot himmelen». 

«Kubo og det magiske instrumentet» handler om hvordan våre kjære som er borte lever videre i minnene våre. 
Minner, samt historiefortelling og musikkens mystiske kraft. 
Kubo er nemlig utstyrt med et tradisjonelt japansk strengeinstrument som kan få origamifigurer til å briste ut i levende liv når han berører strengene. 

Døden er tung materie for en animasjonsfilm for barn (enskjønt «for barn»: dette er en animasjonsfilm for folk i alle aldre). 
Så det er til Laika-folkets evige ære at det aldri føles slik. 
Filmen er filosofisk og stundom trist, men full av magi og tre-fire slagscener som vil få deg til å måpe henrykt. 

Den styrer ikke helt klar av de sentimentale vittighetene som preger nesten alle moderne amerikanske animasjonsfilmer. 
Men nesten. 
Og den er mer tro mot fantasien slik den faktisk arter seg, enn de aller fleste. 

Den norske talen er uhysterisk og sober (med en ugjenkjennelig Ingrid Bolsø Berdal på «østlandsk»). 
Laika har fortsatt noe å gå på når det kommer til effektiv, økonomisk historiefortelling. 
Men visuelt ­– og emosjonelt – er «Kubo og det magiske instrumentet» fjetrende flott. 

MORTEN STÅLE NILSEN 
",1
"Filmanmeldelse:«Rosemari» 

En lavmælt film kan lett lages innholdsmettet, vesentlig, morsom og berørende - bare regissøren heter Sara Johnsen. 

Norge. 
Regi: 
Sara Johnsen. 
12 års aldersgrense. 
Med: Ruby Dagnall, Tuva Novotny, Laila Goody, Klaus Dreyer. 

Johnsen er en regissør med ekstrem nysgjerrighet på mennesker. 
Hun vet at ethvert menneske bærer på muligheten til de aller største hemmeligheter, de alle videste muligheter, den største sorg og de største gleder. 
Det skal fra tid til annen bare ørsmå hendelser til for å utløse dramatikken. 

«Rosemari» handler om en høyst usikker brud, Unn Tove (Tuva Novotny), som under bryllupsfeiringen finner ei nyfødt jente på do. 
Moren er borte. 

16 år etter dukker jenta (Ruby Dagnall) opp hos Unn Tove. 
Hun er på jakt etter sin biologiske mor. 
Og ettersom Unn Tove lager TV-programmer à la «Tore på sporet», går de to i gang. 
Og en spektakulær, men kontrollert jakt kan begynne. 

Av og til kan Johnsen mistenkes for faktisk ikke å være spesielt interessert i den ytre handlingen. 
Hun bruker den «bare» som en slags unnskyldning for å fortelle om livets små og stor utfordringer for nokså «vanlige» mennesker – som likevel er langt fra vanlige. 
Det handler om svik og skam og unevnelige valg. 
Men samtidig en gjennomgående tolerant akseptasjon: 
Vi er irrasjonelle, vi mennesker; vi kan lett skade andre, vi sårer også dem vi ikke vil såre. 

Til gjengjeld makter Johnsen å holde på en gjennomgående lett tone med neddempet og forsonlig humor. 
Ingen er perfekte. 
Og de som vet akkurat det, kan like gjerne le av det. 
Eller i alle fall smile. 

Skuespillerne er fabelaktige! 
Svenske Tuva Novotny er totalt sømløst norsk, både i språk og varemåte. 
Og så Ruby Dagnall, da, 16 år gammel, men med fullstendig kontroll på hele sitt uttrykk – her som søkende og sårbar guttejente. 
Men man mer enn aner hennes enorme kapasitet; jeg tror ikke jeg har sett et mer overbevisende gjennombrudd siden Pål Sverre Hagen i «deUSYNLIGE» i 2008. 

Kan hende er «Rosemari» også en chick-flick; hvorfor ikke, forresten? 
I tilfelle: 
En enormt tilfredsstillende og flott og meningsfull utvidelse av sjangeren! 

«Rosemari» har kinopremiere fredag. 
",1
"Filmanmeldelse:«Ben-Hur» 

Glanset og overfladisk fra Jesu tid. 

USA. 
Regi: Timur Bekmambetov. 
12 år. 
Med: 
Jack Huston, Toby Kebbell, Rodrigo Santoro, Nazanin Boniadi, Morgan Freeman. 

Historien om Ben-Hur har vært blant litteraturhistoriens bestselgere siden romanen kom første gang i 1890. 
Den er filmet fire ganger tidligere (minst!) - og forsøkes nå igjen, rimeligvis for å tilfredsstille det svære «kristne» publikum i USA med enda en av «deres» filmer. 

Kort sagt: 
Det handler om den jødiske prinsen Judah, som blir forrådt og havner fem år i romersk slaveri. 
Men han vender tilbake – med en tanke i hodet: 
Hevn over forræderen som drepte hans familie og dømte ham til galeien. 
Hevnen blir mulig. 
Men i nabolaget i Jerusalem og langt inn i familien påvirkes handlingen av en ganske ny og revolusjonerende kraft: 
En viss Jesus fra Nasaret. 

Denne versjonen er høyglanspolert, med vakre mennesker og velfrisert temmet barbari. 
Skuespillerne er jevnt over dårlige og den berømmelige kappkjøringsscenen mot slutten blir en slags bibelsk Flåklypa Grand Prix. 
Musikken er salvelsesfull som sukkerspinn. 
Symbolikken er overtydelig (Jesus fører en proper langhøvel; heltens hustru er en av de navnløse kvinnene ved korset; Morgan Freeman har spilt Gud før – her er han nokså gud-lik.) 

OK: 
Som en slags rikt billedlagt ukebladhistorie eller vakkert air-brushet klisjé-rulle, kan det alltids passere; som rent underholdende kiosklitteratur. 

Men ethvert forsøk på å ta dette så alvorlig som det er ment, kan lett medføre omfattende ubehag. 
",0
"TV-anmeldelse «Maigret»:Langtekkelig kostymekrim 

Det mest overraskende med «Maigret», er hvor stivt Rowan Atkinsons ellers legendariske gummitryne står i halvannen time. 

NRK1 fredag 2. kl. 21.30 

Med: Rowan Atkinson 

Det er så deilig å la seg lure av TV. 
Budapest spiller Paris. 
Franskmenn snakker engelsk seg i mellom. 
Mr. Bean spiller detektiv Jules Maigret. 

Maigret er kjent fra Georges Simenons bøker, løst basert på den virkelige etterforskeren Marcel Guillame. 
Britene har filmatisert flere av bøkene før, men Rowan Atkinson tar fakkelen fra Michael «Dumbledore» Gambon. 

Har du lest: 
Slik blir seriehøsten 2016. 

Året er 1955. 
Lenge før internett, men tydeligvis ikke før grusomme PowerPoint-effekter. 
Franske avisoverskrifter blir oversatt for seeren med en stilig skrivemaskin-font. 

Vi lærer at Paris er rystet av fire uløste mord på fem måneder. 
Kvinner tør ikke lenger å gå ut om kvelden. 
Mediene krever at den skyldige blir tatt. 
Maigret har hatt ansvaret for etterforskningen, og har foreløpig bare kommet fram til at den skyldige er en mann som ikke liker brunetter. 

Han er tynget, understreket av Rowan Atkinsons ene tankefulle ansiktsuttrykk, men han har en utømmelig tålmodighet som sin superkraft. 
Sjefene hans deler ikke den samme roen, og truer med å sette noen andre på saken om Maigret ikke får fart på sakene. 

Og fart blir det aldri. 
Den første delen av denne ITV-filmserien er en begivenhetsløs affære. 
Kostymedramaets svar på sakte-TV. 
Etterforskningen er så langtekkelig at det nesten blir realistisk. 

Fikk du med deg: 
Dette har skjedd med «Love Actually»-skuespillerne. 

Men noen av de varierende prestasjonene trekker deg ut igjen. 
Stive leveranser av replikkene, spesielt fra de mindre rollene, som det ene offerets enkemann og en mistenkt hipsters kone, gjør det uklart om man ser på film eller teater. 

Likevel er det noe magnetisk ved Atkinson. 
Det tar litt tid å venne seg til hans seriøse mine, men han gjør Maigret til en sympatisk underdog. 
Seeren kan føle hans dårlige samvittighet, og man heier på ham, på tross av at manusforfatterne sliter med å overtale oss. 

Atkinson gir oss en Maigret uten en anelse av humor. 
Han spiller jo tross alt en franskmann. 

Mer om Atkinson: Mr. Beans datter stjal showet. 

Det er mulig at karakteren setter seg i en av de neste filmene, men «Maigret setter en felle» er så treg at man begynner å fantasere om at etterforskeren setter hodet fast i en kalkun. 
",0
"TV-anmeldelse «Narcos» sesong 2: Dop, drap og lidenskap
Den elegante dampveivalsen Pablo Escobar velter videre i dop- og maktsagaen «Narcos». 

«Narcos», sesong 2 

Amerikansk krimserie i 10 deler 

Kommer på Netflix fredag 2. september 

Sesong 1 av «Narcos» var en av fjorårets beste serienyheter. 
Dramaserien basert på narkokongen Pablo Escobars liv var som en smektende samba for synsnerven. 

Sesong 2 følger opp som en femretters fjernsynsmåltid, med dop, drap, familie, politikk og lidenskap som ingredienser malt sammen i et velkomponert TV-kunstverk. 

Mer om TV: 
Slik blir seriehøsten 2016. 

For de få som måtte være helt blanke: 
Pablo Escobar var Colombias ubestridte narkokonge som med sine kartell-kompanjonger sto bak størstedelen av kokainsmuglingen til USA på 80-tallet. 
Han bygde seg opp en formue på smugling og ble i 1989 listet som verdens syvende rikeste mann av Forbes. 
Han bestakk politi, dommere og journalister, og drepte dem han ikke kunne bestikke. 
Blant annet skal han ha stått bak drapet på rundt 1000 politifolk – og en del politikere. 

Sesong 1 fulgte kokainkongens blodige vei til makten, og colombiansk politi og amerikanske agenters innsats for å stoppe ham. 

Sesong 2 fortsetter der forrige sesong sluttet med et brak – eller rettere sagt tusenvis av skuddsalver. 
Escobar er på flukt fra sitt palassfengsel El Cathedral, og over 4000 colombianske spesialstyrker er på jakt etter ham. 

Anmeldelsen av første sesong: 
Avhengighetsskapende narkosaga. 

Agent Murphys fortellerstemme drar oss rett inn igjen med introen «OK. 
Here we go again». 
Ble du ikke venn med Boyd Holbrooks skildringsstil i sesong 1, bør du kanskje stå over denne. 
Murphy er om mulig enda mer fortrolig og kameratslig i denne runden – nå kjenner han oss. 

Murphy og Peña er tilbake på banen som Escobar-jegere. 
Deres vennskap og personlige laster farger «good guy»/«bad guy»-kontrasten. 
Escobars kjærlige stunder med familien står i grell kontrast til hans kalde henrettelse av dem han tror går imot ham. 

Wagner Moura fortsetter triumfen som mennesket Escobar, mens Holbrook får flere nyanser i registeret ved siden av Pedro Pascal som Peña. 

Kameraet er en aktiv deltager i diskusjoner og skuddoppgjør: 
Det zoomer tett inn og følger glidende med partene. 
Vi får store oversiktsbilder og mange tette innramminger som understreker nerver og detaljer. 
Av og til stoppes flyten med stillbilder, som filmens markørtusj. 
Når folket i Medellín viser sin nesegruse heltedyrking av Escobar, roterer kameraet til vi selv blir svimle. 

Les VGs intervju med agentene som drepte Escobar: 
– Det var hevn (krever innlogging). 

Bruken av arkivbilder er mindre utstrakt i starten av sesong 2 enn den forrige, men vi får fremdeles en miks av virkelige nyhetsvideoer og fiktivt fortelling. 

Hvordan volden glir inn i hverdagen illustreres med kryssklipping mellom en operasyngende Escobar i dusjen og henrettelse av en rekke kvinner på et horehus. 
Det tilsynelatende uskyldige danner stadig kontrast til blodet som spruter gjennom serien. 

Gjensynet med «Narcos» er blitt en gjennomført estetisk og deilig grusom affære. 

Anmeldelsen er basert på 3 episoder. 
",1
"Filmanmeldelse:«Nerve» 

Hvor fanget kan man bli av internett? 
«Nerve» utforsker effektivt en del muligheter. 

USA. 
Regi: Henry Joost, Ariel Schulman. 
12 års aldersgrense. 
Med: 
Emma Roberts, Dave Franco, Juliette Lewis, Emily Meade, Miles Heizer. 

Sjangeren er like gammel som gladiator-filmene; den ansiktsløse, navnløse mobbens herjinger med enkeltmennesker. 
Og hver tid har sine nye muligheter til å utsette enkeltmennesker for uhyrlig press og/eller offerroller. 

Men Internett-alderen har selvfølgelig tatt dette til et helt nytt nivå. 
«Nerve» er et illegalt, og dermed ekstremt populært spill på nettet: 
Melder du deg på, kan du vinne mye penger. 
Og er det noe den ellers ganske forsiktige hovedrollen Vee (Emma Roberts) trenger, er det akkurat penger. 

Prisen du betaler er at mobben vet «alt» om deg (dvs.: alt internett har av opplysninger om deg). 
Og mobben gir premissene for stadig mer vågale, mer livsfarlig og bedritne utfordringene underveis – som til slutt ender i en «finale» mellom de to siste som har tålt, eller overlevd, «Nerves» mer eller mindre idiotiske påfunn. 

Oppskriften er, som sagt, ikke ny. 
Heller ikke rammene: 
Amerikansk ungdomsfilm av competetiv-high-school-typen. 
Men svakheter og del klisjeer til tross: 
Denne filmen har fin og – til dels skremmende nerve, den peker ut et par virkelig vanvittig aktuelle problemstillinger og den har fin kjerneenergi i et par hovedroller man kan forholde seg til på begripelig vis. 

Så alt i alt er «Nerve» en ungdomsfilm som holder godt mål! 

JON SELÅS 
",1
"TV-anmeldelse «Top Model»:Former og fiskeslam 

«Top Model» innfrir som en realitystudie i intriger, gruppementalitet og sjalusi. 
Men innpakningen er kjedeligere i den «formfulle» runden. 

Nordisk modell-reality i 24 deler 

FEM, tirsdager og torsdager kl. 21.30 

Etter tre års fravær fra skjermen har «Top Model» har gått fra TV3 til TVNorge – rettere sagt FEM, og modellspirene har gått fra modellspinkle til såkalt formfulle. 
At modellene, som mange har størrelse 38 eller 40, er blitt kalt nettopp det, har allerede før premieren skapt reaksjoner. 

Har du lest: 
«Top Model»-deltagerne vil ikke kalles «pluss size». 

Årets utgave er også en skandinavisk samproduksjon: 
Det er 18 jenter fra Norge, Sverige og Danmark som skal knive om å få modellkontrakt og en undertøyskampanje. 
Denne gangen deler dommerpanelet også på programlederjobben: 

En bestemt Lina Rafn representerer Danmark, blogger Janka Polliani er Norges smilende, lavmælte bidrag, mens en gjenganger i «Top Model»-sammenheng, Jonas Hallberg, er Sveriges flamboyante flaggskip. 

Hallberg er som vanlig den som leverer det tabloide trøkket. 
Står serien litt stille, er det bare å klippe inn noen «Oh my god!», «Go home bitches» og «Det finns tits, curves och ass», signert svensken. 

Fikk du med deg: 
Tyra Banks fikk barn med sin norske kjæreste. 

Det skal sies at «Top Model» lenge har vært et konsept som matcher Hallberg i drama, glam og «over the top»-het – og ikke minst i tendensen til å blande engelsk inn i samtlige setninger. 
For det er jo umulig å si «forskjellige shapes» eller «curvy season» på norsk eller svensk (i moteverdenen, må vite). 

Men til tross for flere kurver, former og variasjon, fremstår denne sesongen som en mye gråere, nedtonet variant enn vi er vant med. 
Jo da, deltagerne bor i et stort hus i Lisboa med basseng og boblebad, men vi ser mer loffing i sofa eller seng enn boltring i bad. 

De brå bybilde-klippene med rykkete zoom til teknotoner gjør ikke underverker for å øke glamourfaktoren, ei heller en photoshoot i fiskeslam. 
Fortellerstemmen kunne lett solgt husmorsprodukter på 50-tallet, men glir ikke lekent inn i «Top Model» 2016. 

Det skal sies at de første episodene har den utakknemlige oppgaven med å etablere 18 ukjente ansikter samt nytt dommerpanel. 
Det pleier å bli mer fart og farge når utfordringene kjøres i gang for alvor og flere faller fra. 

Og allerede i episode tre kan vi forvente forvandlingsøkten hos frisøren. 
Den har jeg til gode å se ikke levere Gullruten-verdige TV-øyeblikk når tårer faller i takt med håret. 

Intrigene lever 

De mest interessante realityingrediensene er her fremdeles: 
Det går bare ti minutter inn i første episode før vi ser de første saltvannsstripene i en øyekrok – og følelsene eskalerer til stortuting innen slutten av episoden. 

Danskene og svenskene har problemer med å forstå nordmennene. 
Jentene har problemer med å forstå hverandre. 
De er enige om at alle kvinner i alle fasonger bør løfte hverandre opp i stedet for å trykke hverandre ned, men samtidig er det selvsagt noen som må ha rollen med å mislike – og noen må ha rollen med å føle seg misforstått. 

Og fremdeles er det noen som ikke skjønner at du ikke vinner «Top Model» om du lager drama fordi du må holde i en fisk. 
",0
"TV-anmeldelse:«Rett fra hjertet» 

Lite ambisiøst. 
Men ikke usympatisk. 

«Rett fra hjertet» 

Norsk reality/underholdningsserie i seks deler 

Programledere: 
Solveig Kloppen, Samuel Massie 

TV2, søndager kl. 20.00 

Om det er noe samtiden vet å sette pris på, er det folk som «bryter egne barrierer». 
Som beveger seg ut av «komfortsonen» vi andre, barrierebegrensede mennesker til daglig kaller sofaen, og tar et «sprang inn i det ukjente». 

Unge, sympatiske mennesker som «gjør ting de ikke kan» – til ære for de unge, sympatiske menneskene de elsker? 

Kom an! 
No brainer! 

I hver episode av «Rett fra hjertet» møter vi to personer som har bestemt seg for å gi sine bedre halvdeler en overraskelse av det durabelige slaget. 

Koit, som er forlovet med showmannen Rune, er en forsiktig type. 
Han har likevel bestemt seg for å synge en estisk Eurovision-slager fra 2011 til ære for kjæresten foran 600 publikummere på Kiel-ferga. 

Ragnhild er lærer for en klasse i 7. trinn. 
Hun elsker elevene sine, som snart må forlate henne, og vil gjerne imponere dem med «beatboxing»-evnene hun foreløpig ikke har. 

I episode to vil Kristoffer synge for sin kone på bryllupsdagen. 
Trass i at han er klar, så altfor klar over at han aldri blir Morten Harket. 

Maruan vil ta med kjæresten til India – et land hun elsker, men som ingen av dem har tid til å dra til. 
Så det må bli en danseoppvisning á la Bollywood på Grønlands Torg i Oslo i stedet. 

Etter to episoder virker hovedgrenene å være musikk og dans. 
Men kanskje bryter programmet ut av sin «komfortsone» etter hvert? 

Til å lose dem gjennom utfordringene har de modige menneskene et sett flinke lærere og pedagoger. 
Dessuten Samuel Massie, en jovial vestlending av Stian Blipp-skolen, med sixpence attåt, samt regjerende Norgesmester i tillitsvekkende blondhet og trøstende smil: 
Solveig Kloppen. 

Nivåene av selvtillit er vilt forskjellige, fra rånervøse Koit til blide stå-på-og-ha-det-gøy Ragnhild (ingen har etternavn i dette programmet). 

Med unntak av Bollywood-mannen Maruan, får vi ikke ta så fælt mye del i den ukelange treningen alle legger ned for sine elskedes (og TV2s) skyld. 
Lange sekvenser med amatører i sentrum kan fort bli kjedelig fjernsyn. 
For ikke å snakke om hvor ressurskrevende det er å ha et kameracrew på plass for å filme alt sammen. 

Alle deltakerne er tilsynelatende kameravante – er ikke alle det nå om dagen? 
Men noen kunne ha stilt dem andre spørsmål enn «hvorfor gjør du dette?» gang på gang på gang. 
De har jo fortalt hvorfor allerede! 

«Rett fra hjertet» er nesten banebrytende lite ambisiøst. 
Et ukeblad på TV. 

Men usympatisk er det absolutt ikke. 
På sitt beste, altså i klimaksene, gir programmet noe av den samme milde, snille følelsen av kosmisk tilfredshet som et bryllup eller en vellykket bursdagsfeiring kan gi – også til dem som ikke er i begivenhetenes sentrum. 

Deltakerne, og deres respektive sjokkskadde, får seg utvilsomt et minne som vil vare livet ut. 

Vi andre får et minne som varer helt til vi står opp av komfortsonesofaen og går og legger oss. 
Men ikke lenger. 

MORTEN STÅLE NILSEN 

Anmeldelsen er basert på de to første epsiodene 
",0
"1.Steinar Albrigtsen: 
«Purdy Patsy» (The Pussycats) 

Albrigtsen har endel covere under karrierens alpelue. 
Denne femti år gamle tominutterslåta fra Pussycats er så klassisk at den nesten er farlig å røre i seg selv. 
Albrigtsen gjør det mer som en hyllest enn en videreføring, men han trøkker til på trygt Elvis-vis. 
Helt på det jevne, lite feil – veldig mye rett. 
Den originale norske fuzzbokslåten er ikke helt pensjonert enda. 
",1
"2.Mariann Aas Hansen: 
«In My Dreams» (Wig Wam) 

Wig Wams østfoldsglam og elleve år gamle MGP-hit er utrolig lett å huske, glemme og helst ikke tenke særlig mye over. 
Aas Hansen synger den slik man synger rock på musikaler, og det skulle vel egentlig ikke være feil i glamsjangeren. 
Her blir det litt for patos. 
Stemmen er svær, kontrollen er ok. 
Og det er veldig trivelig. 
Men er’e rock? 
",1
"3.Knut Anders Sørum: 
«Bad Karma» (Ida Maria) 

Veeeldig merkelig låtvalg. 
Denne Ida Maria-låten var aldri særlig interessant i utgangspunktet. 
Trivelige Sørum synger den egentlig MYE mer spennende og sjelfylt enn originalen. 
Dét gjør ikke låten særlig mye bedre. 
Men det skal vel egentlig ikke gå ut over ham? 
",0
"4.Tomine Harket: 
«Hjerteknuser» (Kaizers Orchestra) 

Den mest covrede låten i norsk reality noensinne? 
Kaizerslåten er fremdeles et av de virkelig knusende gode øyeblikkene som jærbuene gjorde. 
Tomine Harket synger fantastisk klokkepent og nydelig rent (lurer på hvem hun har det fra?). 
Men det kler på ingen måte den rufsete, snublete kjærlighetslåten. 
Den blir enda mer uskyldig. 
Karaokepreget er ekstraordinært og smått plagsomt. 
Og dette er i alle fall ikke rock. 
",0
"5.Kash King Gashamura: 
«Easy Living» (Gluecifer) 

BarneTV-onkel synger låt av politisk kommentator i VG. 
Det er i seg selv fantastisk absurdkult. 
Stjernekampversjonen er mørkere enn originalen, om noen trodde det var mulig. 
Måten Kash betoner «done» på er vettskremmende manisk og skummelt. 
Refrenget mangler i starten noe av intensiteten, før det plutselig tar helt av. 
Han vræler og vrenger og brøler - og tar punken tilbake i, eh, punktum. 
",1
"6.Nicoline Berg Kaasin: 
«Nu har du mæ» (Sondre Justad) 

Årets mest ukjente deltaker gjør det mest «ukjente» låtvalg også. 
Redd for at mange hjemme i sofaen ikke kjenner Sondre Justad godt nok til at dette holder. 
Justad er mer postpunkintens i originalen. 
Kaasins versjon er P4-snill, popflat. 
Hun synger proft og bra, men tilfører låten veldig lite utover det åpenbare at hun synger på østlandsk. 
",1
"7.Håvard Bakke: 
«Englefjes» (DumDum Boys) 

Ja, selvsagt synger «Pelle» «Englefjes», DumDum-hiten fra «Døden på Oslo S». 
Hans framføring av å gå i bane og nøste en tynn tråd hadde gjort det fantastisk i et bryllup. 
Han synger ikke feil, faktisk synger han så trygt og rent at det er en fryd. 
Men låten høres mer ut som en reklamefilmcoverversjon for en bank. 
Har han ikke sett sin egen film? 
",0
"8.Kate Gulbrandsen: 
«Saturday Night» (Surferosa) 

MGP-ikoniske Gulbrandsen er vel like kjent for håret som for «Mitt liv.» 
Det kan man muligens si om Surferosa også. 
Men Gulbrandsen er vanvittig mye bedre enn originalen. 
Den opprinnelige monotone poppunkforelskelsen er filtrert til noe argere og mye farligere. 
Der Surferosas lørdagskveld var neonfarget og, tja, ganske blid, er Gulbrandsens svart, sterk og sint. 
Veldig, veldig lovende. 
",1
"9.Gunnhild Sundli: 
«Metropolis» (Seigmen) 

Sundli trekker seg selv inn i Seigmens største og, tekstlig, mest uforståelige hit. 
Den høres sånn sett like mye ut som Gåte, som Seigmen. 
Ikke at de to bandene i prinsippet var og er så himla langt fra hverandre i utgangspunktet. 
Men de begrensede melodilinjene gir henne ikke nok å spille på. 
Det løser hun med det voldsomme bruddet som snur oppned på det meste på slutten. 
Fra derfra løftes både låt og vokalist langt inn i en voldsom utenomjordisk fjellhall, langt fra det kalde urbane opprinnelsespunktet. 
Med ting jeg ikke ante eksisterte i denne låten. 
",1
"10.Jonas Skybakmoen: 
«Sitter på en bombe» (Jokke & Valentinere) 

Verdensangsten til Joachim Nielsen er allerede godt behandlet av Skybakmoen sammen med trønderske Hopalong Knut. 
Denne versjonen ligger vel arrangmentsmessig nærmere den, uten å tafle med ska. 
Han synger som en trygg Jokke-kopi. 
Uten å høres ut som om han egentlig verken er redd for, eller tror noe på at det tikker et eller annet under og inni ham. 
Det reddes av osende sceneerfaring. 
Å kalle det en nesten-eksplosjon er dog å overdrive. 
",1
"TV-anmeldelse«Det store spranget»: 
Ponny-porno 

NRKs nye gullrekke-reality byr på trav, svette og tårer. 

«Det store spranget» 

Norsk realitykonkurranse i ti deler 

NRK1 fredager kl. 19.55 

Programleder: 
Marco Elsafadi 

Alle som noensinne har vært eller er medlem av heste-bokklubben Pennyklubben, kan glede seg til fredagskveldene på NRK fremover. 
Faktisk kan flere enn dem trygt slå på skjermen. 

«Det store spranget» er en konkurranse der seks hestegale jenter skal lære fedrene sine å ri. 
Ingen av fedrene kan ri fra før av. 
Det er altså om å gjøre å kommunisere bra nok til at fedrene kan lære nok til å klare seg gjennom ulike konkurranser på hesteryggen. 

Har du lest: 
Slik blir seriehøsten. 

Innspillingen er lagt til hestelegenden Don Alfonsos gård i Andalucia, blant annet kjent gjennom Magnus Rønningens Instagram-feed. 
Rønningen er også involvert i prosjektet: sammen med Vibeke Sørlie og Hans-Olav Forsang står han bak idé og (co)produksjon. 

Serien sitter ikke umiddelbart. 
Den starter med lange snakkesekvenser der far og datter forteller om følelsen av å ri og hvorfor de er med på serien – selvsagt til bilder av hester i sakte film. 

Og det får du mye av i «Det store spranget»: 
Deltakerne rir på strender, sletter og over jorder i sakte film i sveipende dronescener. 
Selveste Don Alfonso er en studie i sakte film hver gang han er på hesteryggen. 
Det er så mye flagrende man, prustende muler og hamrende hover til cowboy-klimpring at serien nesten bikker over i porno for ponny-elskere (i hvert fall for Penny-medlemmer, som selvsagt vet forskjellen på hest og ponny). 

Men mellom disse stilstudiene i hest, får vi møter med far og datter-lagene som er både underholdende og tidvis rørende. 
Som man kan forvente er det gode doser kløning, kjefting og klemming om hverandre. 

Mer fra NRK: 
Hennie og hester i NRK-høsten. 

Selv om det er døtrene som står for opplæringen, har de støtte i hesteekspert og dressurrytter Camilla Kalseth, som også kommenterer konkurransene. 
Don Alfonso bidrar i tillegg til sakte film-sekvensene også som mentor og dommer. 

Episodene varer i én time, og kunne med fordel vært klippet tettere til. 
Selve konkurransene fungerer som spenningselementer – men det tar lang tid før de åpenbarer seg. 

Selvsagt tar det tid å etablere 12 menneskelige deltakere, seks firbente samt premissene for konkurransen, men det har vært løst smidigere i andre realitykonkurranser. 

Programleder Marco Elsafadi er mer bekvem når han snakker til deltakerne enn når han snakker til kamera. 
Heldigvis gjør han nesten utelukkende det første, og får i hvert fall i glimt fram noen far-datter-bånd under utbygging. 

Det er opplagt at «Det store spranget» passer hesteinteresserte seere, men grunnen til at den også treffer bredere er nettopp det realitykonkurranser egentlig handler om: 

Deltakerne lærer noe om seg selv og andre, og gråter litt på kamera. 

Og da blir vi rørt, da vet du. 
",1
"TV-anmeldelse:«The Stream» 

De håpefulle skal ikke lenger «spille inn CD». 
Ellers er alt seg selv likt i TV2s fredags-talentkonkurranseunivers. 

TV2 fredager kl. 20.00 

Programleder: 
Tarjei Strøm 

LP ble MC ble CD ble strømming; «Idol» ble «X 
Factor» ble «Norske talenter» ble «The Hit» (NRK!) ble «The Stream». 

Sangen – og «bransjemakta» – forblir den samme. 
Det er bare distribusjonsformen som forandrer seg. 

Drømmen er lik den også, selvsagt. 
Mennesker som vil noe, brenner inne med noe, som drømmer, som vil bli sett, vil bli likt, vil bli elsket. 

Man kan smøre lipgloss på grisen så mye man vil: 
«The Stream» er – akkurat som de tidligere nevnte programmene – en god, gammeldags talentkonkurranse. 
Intet mer. 
Intet mindre. 

Selvsagt med lettere modernisert «reality»-valør, med alt det innebærer av nøye regisserte deltakerpresentasjoner, stram dramaturgi og alt annet vi kjenner fra «The Stream»s utallige søsken (selv tittelsekvensen minner veldig om «Idol»s). 

De som går videre, gjør det til akkompagnement av triumferende folkrock. 
De som ryker ut får trist pianomusikk og en klem av den forståelsesfulle programlederen (Tarjei «The» Strøm). 

Språket er det samme som det har vært i slike programmer de siste 15 årene: 
«Du må levere». 
«Dette blir så bra». 
«Du er videre!». 

Opplegget: 
Hundre artistbidrag er blitt silt ut på forhånd, via nettet (det er på internett det skjer om dagen, ynder «The Stream» å fortelle oss). 

Nå møter de Heldige 100 de tre gjenlevende gigantselskapene Warner, Sony og Universal, representert ved dommerne Cato Sundberg, Marion Ravn og Espen Lind. 

Disse tre skal senere «utvikle» de som går videre nok en gang. 
Hvorpå vinneren/vinnerne kan spasere lykkelig rett inn i den internasjonale platebransjens råkapitalistiske favn. 
Hurra! 

Det at publikum allerede har sagt sitt, i alle fall i første omgang, er smart fra et bransjesynspunkt: 
Man slipper i større grad å forholde seg til seernes sentimentalitet, dårlige smak og andre vikarierende motiver. 
Og med det muligens slippe å sitte igjen med en vinner man egentlig ikke vil ha. 

Det er folk i «alle» aldre og fra hele landet som stiller, et par-tre trønderpopulister inkludert. 

Én er alenemor. 
Én er en pappa som klager over for lite tid med barna etter et samlivsbrudd. 
Én er gravid. 
TV2s castingfolk- og manusforfattere har lagt seg i selen. 

Deltakerne i program 1 får om lag 1.45 minutter på seg til å legge verden for sine føtter. 
Tre-fire av dem har utvilsomt potensial. 
Man ser dollartegn lyse i øynene på de tre i juryen idet «dattera til Satyricon!» (15) dukker opp på scenen. 

Av og til blir selv beinharde bransjekynikeres kalde hjerter knust. 
Jeg skal ikke si av hvem. 
Men hun heter Mathea Lødemel (16), og er selvsagt spart til sist. 

MORTEN STÅLE NILSEN 

Anmeldelsen er basert på den første episoden 
",1
"TV-anmeldelse «Live redder verden.Litt»: 
Blekkulf for voksne 

Live Nelvik blir miljøets Nancy Drew i sitt nye, samfunnsbevisste underholdningsprogram. 

Norsk miljøserie i fem deler 

Med Live Nelvik 

NRK1 torsdager kl. 20.25 

Live Nelvik er ferdig med å utforske andres kjærester, og utforsker i denne serien sin egen miljøvennlighet – eller rettere sagt: 
Hvor stort miljøsvin hun egentlig er. 

Med utgangspunkt i eget liv, skaffer hun seg oversikt over hvordan miljøet blir påvirket av hennes valg, og undersøker hvordan vi alle kan velge annerledes i hverdagen. 

Enkelt forklart 

Programmet er en blanding av at Live oppsøker ulike miljøer som er opptatt av å leve miljøvennlig på forskjellige måter, og at hun tester ut ulike tiltak selv med familie og venner involvert i eksperimentene i varierende grad. 

Ifølge Nelvik er målet for programmet både å prøve å bli mer miljøvennlig selv, og forhåpentligvis å inspirere andre til å ta grep. 

Det funker når hun for å illustrere hvor mye karbondoksid hun produserer i året, viser gigantiske baller i Tøyenparken. 
Live er god til å omsette tilsynelatende abstrakt tall og statistikk i konkrete eksempler for deg og meg, hjulpet av grafikk og tekst. 

Musikken er tidvis påtagelig overtydelig, som når «Pink Panter»-aktige toner akkompagnerer Live, søsteren og morens nattlige matjakt i søppelkasser. 
Vi skjønner poenget. 

Mer om Nelvik: 
– Jeg innviet Iselins pupper. 

Serien er heldigvis langt fra belærende i tone, men mer en folkelig Blekkulf for voksne. 
Det er fornøyelig å se Nelvik innrømme hvilket forbruk og hvilke vaner hun har overfor miljøvernbevisste bloggere, og det gjør også prosjektet til et i hovedsak lavterskel-tilbud. 

Mens det meste Live tester er enkle grep alle kan prøve – som å sykle til jobben, dusje kortere eller å fiske egen mat, oppleves forsøket på å erstatte taco-kjøttet med insekter mer som et stunt for stuntets skyld. 

En kildesorteringsquiz med Lars Berrum og Sandra Lyng peker seg også ut som et fremmedelement i konseptet. 
Men jevnt over er «Live redder jorda. 
Litt» en veldig trivelig seeropplevelse, til tross for enkelte skikkelig ekle øyeblikk. 

Nelvik byr på tørr humor, sunn skepsis og lun utforskertrang, og får det til å virke både koselig og relativt enkelt å rette verden. 

I hvert fall litt. 
",1
"Filmanmeldelse:«Cave» 

Spenning fra avgrunnen fra bemerkelsesverdig, ungt regitalent. 

Norge. 
Regi: 
Henrik Martin Dahlsbakken. 
15 år. 
Med: 
Heidi Toini, Mads Sjøgård Pettersen, Benjamin Helstad, Ingar Helge Gimle. 

«Cave» er hverken for folk med vannskrekk eller klaustrofobi. 
Men kveldens avslutningsfilm av Den norske filmfestivalen i Haugesund er en frydefult velkomponert, treffsikker, passe angstgivende og på mange måter utrolig godt gjennomført nervesliter av en sjangerfilm: 

Hurra for den stadig mer kyndige, 27 år gamle regissøren Henrik Martin Dahlsbakken! 
Med «Cave» presenterer han sin første store publikumsvinner etter snart 20 (!) års prøving og feiling. 

Filmen avslutter Den norske filmfestivalen i Haugesund i dag – passende nok: 
Vi er ved starten av filmhøsten. 
Og den lover godt – etter «Cave». 

Viktor, Adrian og Charlie (jenta!) har felles treffpunkter: 
De har vært sammen som spesialsoldater i Afghanistan (marinejegere?), Charlie og Viktor har vært kjærester tidligere, Charlie er nå kjæreste med Adrian. 
Sammen drar de på passende gjenforenigstur for tøffe soldater: 
Til et delvis uutforsket, delvis oversvømt grottesystem langt ute i ødemarken. 

Filmen har en del overveldende gode sider: 
Den ville, særpregede naturen er grassat godt utnyttet, musikk og lyd fungerer kjempebra, manuset er knapt og antydende – men forteller likevel nok. 
Skuespillernes ledige omgang med hverandre og elementene de utfordrer, er lekende lett. 
En likeverdig, handlekraftig og flott kvinnerolle skal også emerkes. 

Men aller mest imponerende er det uhyre aktive og deltagende kameraet oppi det hele; snakk om å være med dypt inne både i historien og naturen! 

Og dessuten: 
Filmen er forholdsvis kort; under halvannen time. 
Det handler om å beherske sin stil og sin sjanger: 
Filmen er akkurat lang nok! 

Sjangerfilmer er nådeløse: 
Selv småfeil blir overtydelige. 
Og riktig nok: 
Noen små scener er formattilpasset, ørlite i overkant. 
Og et par av undervannsscenene kunne vært bedre markert i forhold til hvem og hva vi ser på lerretet. 

Men dette er og blir bitte små detaljglipp i en film som i det store og det hele er en dynamisk, skremmende og ytterst vital spenningssøker og spennings-øker! 

«Cave» får norsk kinopremiere fredag 2. september. 
",1
"Filmanmeldelse:«Oppdrag Dory» 

Ingen ny klassiker. 
Men sannelig en god kopi. 

«Oppdrag Dory» («Finding Dory») 

USA. 
6 år. 
Regi: Andrew Stanton. 

NORSKE STEMMER: 
Siw Anita Andersen, Dennis Storhøi, Trond-Viggo Torgersen. 

Dory stakk avgårde med en god del av showet i «Oppdrag Nemo» i 2003. 
Så man kan spørre seg hvorfor det tok Pixar og Disney 13 år å ofre en egen helaftens film på den lille blå fisken som lider av kortidshukommelsestap (egentlig står det så som så til med både den lange og den korte hukommelsen). 

Kanskje er det sporene som har skremt: 
Med et ekstremt hederlig unntak for «Toy Story 2» (1999), som overgikk originalen, har ikke vår tids mest sentrale animasjonsstudio – da tenker jeg på Pixar snarere enn Disney – vært så fryktelige heldige på oppfølgerfronten. 

Altså, det har jo blitt penger av det. 
Men rent kreativt synes Pixar som regel å yte bedre når de har ferskvare mellom hendene. 
Til det er det bare å si: 
Gratulerer, hurra og måtte-det-fortsette-sånn. 
Da skal vi gjerne unne dem, og oss, filmer som «Oppdrag Dory» – idiotsikre mellommåltids-fortsettelser av elskede originaler. 

Når jeg sier «fortsettelse» og «oppfølger», mener jeg egentlig «reprise» og «kopi». 
«Oppdrag Dory» er på avgjørende måter den samme historien én gang til, spunnet rundt det samme action-navet: 
Noen er forsvunnet og må finnes, og jakten går i sjø og på land, i et til tider vel heftig tempo, inntil oppdraget er utført og alle er glade. 

Denne gangen er det Dorys mor og far som er etterlyst. 
Dory kom bort fra dem da hun ble tatt av understrømmen som liten (hun husker ikke helt!). 
Kan de befinne seg et sted i vanntankene eller bak de mange låste dørene på Marint Liv Instituttet? 
Og – gulp! – kan det være at de er på vei til Cleveland? 

Alle som har sett «Oppdrag Nemo» – og alle har sett «Oppdrag Nemo» – kan tenke seg resten: 
«Oppdrag Dory» er mer eller mindre én lang halsbrekkende jaktsekvens, med noen sentimentale pauser og et par rabagast-aktige komiske innslag attåt. 

Visuelt er filmen nesten like fin som den forrige. 
Scenene på havets dyp er fargerike inntil det det psykedeliske, med en endeløs strøm av fabelaktig aerodynamiske (livs-)former. 
«Person»-galleriet – en nærsynt hai her, en kameleon av en blekksprut der – er også tilfredsstillende. 

Sekvensene på land stanger mot det smått stressende. 
Filmen er er stundom noe på tuppa i sin iver etter å ikke skuffe. 

Spesielt kritisk anlagte voksne vil muligens rynke på nesen av mangelen på noe nytt å fortelle. 
Men det finnes neppe det barn som ikke vil elske, elske, elske «Oppdrag Dory». 

MORTEN STÅLE NILSEN 
",1
"TV-anmeldelse «Bedrag»:Skruppelløs miljøkrim 

Ambisjoner, moral og miljø mikses sammen i den dystre danske krimserien «Bedrag». 

Dansk krim i 10 deler 

NRK1 mandager kl. 21.30 

Med: 
Nikolaj Lie Kaas, Thomas 
Bo Larsen og Natalie Madueño 

Regissører som Per Fly og Søren Kragh-Jacobsen står ved roret i Danmarks Radioserien «Borgen»-manusforfatter Jeppe Gjervik Gram står bak. 

Vi får flinke, erfarne dansker foran kameraet også. 
Nikolaj Lie Kaas spiller toppsjef Alexander Sødergren i selskapet Energreen som satser på miljøvennlig energi, og Thomas Bo Larsen er politimannen Mads Justesen som sniffer blod når en polsk gjestearbeider ved Energreens vindmøller blir funnet død i vannet. 

Og så er vi i gang: 
Justesen graver og grynter i misnøye når sjefene ikke ser vitsen av å forfølge saken. 
Samtidig har han en syk kone å pleie på hjemmebane. 
En ambisiøs jurist i Energreen blir satt på sporet av innsidehandel – hun er alenemor og skal balansere det med karrierejaget. 
Og så har vi den enigmatiske Sødergren som selger inn selskapet sitt i internasjonale mediekanaler, til danske politikere og utenlandske investorer. 

Men siden «Bedrag» følger oppskriften fra «scandinavian noir» de siste årene, er det enda flere ingredienser for å få oss til virkelig å føle dybden i krimseriens persongalleri. 
Vi følger også en tidligere biltyv, Nicky, som prøver å få endene til å møtes for sin lille familie på lovlydig måte. 
Det går selvfølgelig ikke så bra. 

Faktisk byr «Bedrag» på så mange tråder og skjebner at serien hemmes i å etablere seg klart fra start. 
Den kunne med fordel strammet fokuset, for det er spennende i seg selv å se den beregnende og manipulerende Sødergren slik Lie Kaas trakterer ham. 
Natalie Madueño er stadig overraskende i rollen som juristen Claudia Moreno og Bo Larsen legger all sin slitne tyngde i den løse kanon-politimannen og bekymrede ektemannen Mads. 
Samspillet mellom han og økokrim-etterforskeren Alf, spilt av Thomas Hwan, er også en av seriens godbiter. 

Alle aktørene beveger seg ut mot skråplanet i første episode, og det er lett å kjenne suget etter å se om de sklir helt over kanten i krimmens iboende tyngdekraft. 

Bildene er vakre – både de nære portretter og store sveip fra stilrene kontorlandskaper og eksotiske byer, og klippingen går ikke for kjapt til å henge med, men heller ikke så sakte at vi rekker å kjede oss. 
Det hele er så «flinkt». 
Dessverre mangler det en liten dose lidenskap. 

Ny runde «Skam»: 
NRK nekter å lette på sløret. 

Miljøtematikken, familiedramaet og antydningen om urent spill, minner om den danske krimserien «Norskov» som gikk på NRK i fjor høst. 
Kombinasjon regelbrytende dansk etterforsker som slenger rundt seg med rasistiske fordommer mot makkeren kjenner vi fra Jussi Adler-Olsens bøker om Avdeling Q. 

«Bedrag» finner ikke opp kruttet på ny, men holder spenningsgnisten blussende. 

Anmeldelsen er basert på de fem første episodene. 
",1
"Filmanmeldelse:«Løvekvinnen» 

HAUGESUND (VG) 
Storsatsingen «Løvekvinnen» finner aldri riktig sitt fortellende fotfeste. 
Den halter mellom kunstneriske ambisjoner og en tidvis kunstig virkelighet. 

Norge. 
Etter Erik Fosnes-Hansens roman. 
Regi: Vibeke Idsøe. 
Produsent: 
Filmkameratene. 
9 års aldersgrense. 
Med: 
Aurora Lindseth-Løkka/, Mathilde Thomine H. Storm/Ida Ursin-Holm (Løvekvinnen som barn, ung og voksen), Rolf Lassgård, Kjersti Tveterås, Rolf Kristian Larsen, Kåre Conradi, Henrik Mestad, Connie Nielsen, Lisa Loven Kongsli. 

Filmen åpner Den norske filmfestivalen i kveld, og innleder dermed de norske filmenes høstsesong på kinoene. 
Beklageligvis er det ikke blitt noen pangåpning. 

For all del: 
Filmen er ikke blitt en katastrofe. 
Den har et enormt ambisiøst anslag, foto og lyd er upåklagelig, skuespillerne jobber hardt og helhjertet. 
Og historien er utvilsomt meget interessant. 

Den har dessuten sine nydelig passasjer og scener som oppleves å ha høy kunstnerisk verdi. 

Men film har sine helt egne krav til helhet og dramaturgi. 
Litteratur har helt andre krav. 
«Løvekvinnen» strever med å finne selv i spagaten mellom å filmatisere Erik Fosnes Hansens roman og å fortelle en filmhistorie som fungerer helt selvstendig på filmmediets premisser. 

«Løvekvinnen» er Eva, født i en liten norsk stasjonsby i 1912. 
Moren dør i barsel og pikebarnet har en underlig defekt: 
Hun har en tett, tett hårmanke over hele kroppen. 
faren – den autoritære og feilbarlige Stasjonsmester – skjems, småbyen snakker og mobber og pikebarnet er dømt til isolasjon, tross sin åpenbare begavelse. 
Det vil si: 
Ikke aldeles: 
Fra selveste København kommer en professor for å studere fenomenet. 

Som man forstår: 
Dette er en film om det totale utenforskap, om fordommer og skambelagt skjebne for en ung pike. 
Derfor er det nokså ubegripelig at i betydelige deler av filmen handler det først og fremst om hennes far (Rolf Lassgård). 
Lassgård er en formidabel skuespiller, også her. 
Men han får altfor stor plass i forhold til hovedpersonen, som lenge utvikler seg via noe abrupte og uforklarte linjer. 
Kun i forhold til et par viktige bipersoner, ammen/barnepiken (Kjersti Tveterås) og telegrafisten «Gnisten» (Rolf Kristian Larsen), livner det hele til på gjenkjennelig, empatisk vis. 
Da får man øye på den levende og drømmende ungpiken og kan føle med henne, da blir historien gripende. 

Men så stivner det igjen i noe som ligner ibsenske tablåer og alderstegne utsagn, som man virkelig ikke aner hvor kommer fra. 
(Bortsett fra, rimeligvis: 
Den grunnleggende romanen.) 

«Løvekvinnen» er åpenbart en ikke helt realistisk historie. 
Symbolismen tar i alle fall såpass med plass, at man åpenbart satser på å formidle mye underforstått. 
Eller, som Stasjonsmesteren sier i en kanskje ikke helt tilsiktet nøkkelreplikk: 

– 
Du får forsøke å se filosofisk på det! 

Mye av problemet er at dette blir filosofisk og symbolmettet i overkant. 
Nesten hele filmen er viet barndom og oppvekst. 
Men det er først når Løvekvinnen mot slutten velger å bryte og finne sin egen, originale og langt fra opplagte vei, at hennes handlekraft fører til at det blir en mye mer begripelig og dynamisk film ut av det hele. 

JON SELÅS 
",0
"Filmanmeldelse:«War Dogs» 

Virkeligheten kan klart overgå fantasien. 
Men troverdigheten testes, uansett. 

USA. 
Regi: 
Todd Phillips. 
12 år. 
Med: 
Miles Teller, Jonah Hill, Ana de Armas, Kevin Pollak, Bradley Cooper. 

Det mest skremmende med denne filmen, er at den er vanskelig å tro på. 
Den er basert på en sann historie, men fremstår som en rølpekomedie, en frynsete lurendreierfilm, en svett kompisfilm med en dæsj romantikk. 

Uansett: 
To tidligere kompiser går sammen om å bli småhandlere av våpen til selveste det amerikanske forsvaret, akkurat i den tiden forsvaret selv og deres skiftende venner skulle bevæpnes i land som Irak og Afghanistan, i tiden for George W. Bush og Dick Cheney. 
Alt var faktisk lagt ut på anbud på internett, og med de rette papirer i orden, var det bare å få i gang for de private entreprenører. 

Våre to «venner» går så avgjort i gang. 
Og tjener eventyrlig. 
Inntil de blir for smarte, for sleipe, for stormannsgale og opererer for mye på gal side av lover – som for øvrig synes fleksible nok. 

Virkeligheten ligger der et sted; filmen tolker den – helt usentimentalt og temmelig avslørende. 
Moralen er fraværende og viktige sider ved bransjen er utelatt – blant annet våpnenes konsekvens. 
Det er breialt og neddopet og umåtelig og skrevende mannssjåvinistisk. 

Det er riktig utrivelig og ubestemmelig vilt. 

Hvilket antagelig er hensikten. 
",1
"Filmanmeldelse:«Star Trek Beyond» 

Det er imponerende hvor lite materialtretthet det tross alt finnes i Star Trek-universet; «Beyond» er en fint underholdende og teknisk gjennomført stykke Sci-Fi. 

USA. 
Regi: 
Justin Lin. 
12 år. 
Med: 
Chris Pine, Zoe Saldana, Karl Urban, Zachary Quinto, Simon Pegg, Anton Yelchin, John Cho, Sofia Boutella, Idris Elba. 

Men når man velger å kalle en film «Beyond» kunne man kanskje ønske seg noen små skritt «utover» konseptet, eller i det minste: 
Hollywoods krav til hvordan en høyteknologisk actionfilm skal bygges opp i våre dager. 
Det skjer ikke. 

Men kanskje skal man ikke vente det heller. 
Ikke med «Star Trek», som nå i bøker, som TV-serier, spill, leker, tegneserier og filmer («Beyond» er det trettende!) har sin helt egen kult-plasserte historie, sine titusenvis av troende tilhengere og sin helt egen mytologi: 
«trekkies» eller «trekkers». 

Det gir muligheter – og begrensninger. 
Enhver ny film skal oppfylle på en eller annen måte fansens trosliv og deres forhold til til dels komplisert star trek-teologi. 
Men den må også fungere i det åpne, kommersielle markedet for å skaffe penger nok til fortsatte StarTrek-ekspedisjoner til universets mørkeste avkroker. 

Nå vel: 
«Star Trek Beyond» er altså ikke overvettes original eller nyskapende. 
Men den er solid og gjennomført håndverk. 
Og den scorer stort på underholdningsskalaen med smålåten, men meget velplassert humor – kløktig basert på de ikoniske rollefigurenes egenart. 

Et anstrøk virkelighetens sorg avslutter for øvrig denne: 
To sentrale aktører minnes etter dødsfall i fjor og i år: 
Leonard Nimoy (1931 – 2015), den originale «Spock», og Anton Yelchin (1989 – 2016) – nåtiden «Chekow». 

For fansen: 
Et must. 
For resten av verden: 
Sci-Fi-action definitivt på øvre del av skalaen. 
",1
"Filmanmeldelse:«The Shallows» 

Alt som kan gå galt, går galt i dette forsøket på å mikse «Haisommer» med «seidemennene på Skratteskjær». 

USA. 
Regi: Antony Jaswinski. 
12 år. 
Med: 
Blake Lively. 

«Haisommer» (1975) handler som kjent som en monsterhai som ikke på tørre møkka gir opp sitt glefsende helvete. 
«Seidemennene på Skratteskjær» er Snorre Sturlasons (ca. 
1230) fortelling om hvordan Olav Trygvason (968 - 1000) kvittet seg med trollmannspakk: 
De ble satt på et skjær i påvente av høyvann. 

Og der er fagre Blake Lively i «The Shallows»: 
Nedtynget av sorg etter morens død, oppsøker hun en «hemmelig» strand i Mexico for å surfe fra seg sorgen. 
Der kommer hun under angrep av en enorm og standhaftig hai. 
Og søker tilflukt på et skjær som snart skal flø over. 
Svært snart. 

Jada, her er fin natur og frisk foto av et pent avkledd, appellerende menneske i bølgende utfoldelse. 
Men manuset er tynt og uoppfinnsomt - bortsett fra den gamle oppskriften om å la alt som kan gå galt, gå galt. 
Haien er selvfølgelig en naturtro djevel av en tanngard. 
Og fagre Blake Lively lider helvetes kvaler. 
Men det er en underlig mangel på perspektiv og flyt: 
Avstander vinkler skifter fra scene til scene. 
Livelys lidelser går uventet opp og ned; dødsdømt i det ene øyeblikket, kraftfullt ropende i neste. 
Lydbildet bygger forresten heller ikke opp noe. 

Man skvetter i stolen av enkelt detaljer. 
Men blir raskt nokså beroliget - og etterhvert bitt (unnskyld uttrykket) av en smule kjedsomhet. 

Hvilket er enhver spenningsfilms kleineste attest. 

JON SELÅS 

«The Shallows» har norsk kinopremiere fredag 12. august. 
",0
"Filmanmeldelse:«The Lobster» 

England/Hellas. 
Regi: Yorgos Lanthimos. 
15 års aldersgrense. 
Med: 
Colin Farrell, Léa Seydoux, Rachel Weisz, Ben Whisaw, John C. Reilly. 

Vi befinner oss i en ikke alt for fjern fremtid: 
Ifølge gjeldende regler, er det forbudt å leve alene. 
Når David (en overvektig Colin Farrell) blir skilt, må han derfor innfinne seg på et aparte hotell, der han har 45 dager på seg til å finne en ny make. 
Det vil si: 
Lykkes det hotellgjestene å skyte en av De ensomme i skogen utenfor hotellet (de som ikke følger samfunnets regler), kan man få en utsettelse. 
Uansett: 
Hotellgjestenes skjebne, dersom de ikke finner en make på angitt tid, er å bli omdannet til et dyr. 
Davids «testamentariske» valg er hummer – derav filmens tittel. 

Som man forstår: 
Dette er anvendt og avansert filmsurrealisme. 
Og ingenting er gjort enkelt: 
Det genuint morsomme avløses lett av grimme sjokk, hardhendt satire og umorsomme pek. 
Men filmatisk fungerer det supert, i en ytterst «smal» og sær film, som utvilsomt kan tolkes i en uendelighet av retninger. 
Med utpreget kult-potensial. 

For de litt mer enn spesielt filminteresserte kan det lett fremstå som den perlen man leter etter: 
Det lett uforståelig appellerende eventyr. 

«The Lobster» har norsk kinopremiere fredag 12. august. 
",1
"TV-anmeldelse:«The Get Down» 

Baz Luhrmann fikk 120 millioner dollar for å fortelle historien om discoens død og hip-hopens fødsel. 
Han brukte pengene til tidenes kitsch-kalas til ære for sin egen tvilsomme smak. 

«The Get Down» 

TV-serie på Netflix, 12 episoder, delt opp i to sesonger 

Med: Shameik Moore, Justice Smith, Herizen F. Guardiola 

Hip-hop er i middelalderen, og har for alvor entret dramaproduksjonen. 

Hip-hop musikalen «Hamilton» er den største Broadway-sensasjonen på mange år. 
«Empire» er såpe for TV. 
Fjorårets film om N.W.A., «Straight Outta Compton», gjorde det skarpt både i folket og hos’n Oscar. 

Samtidig er nostalgien for det gamle, skitne New York stadig tilstede. 
Åh, så kreative alle var da ghettoene flommet over, alle var lutfattige og søppelet fløy i gatene! 

Ikke at bildet nødvendigvis er galt (når kom det sist en bevegelse som føltes innmari viktig fra New York?). 
Men iveren etter å romantisere de gamle, dårlige dagene, er påtagelig. 

Med «The Get Down» går Baz Luhrmann, den ekstravagante australieren bak populære filmer som «Strictly Ballroom» (1992), «Romeo + Juliet» (1996) og «Moulin Rouge!» (2001), samt mindre populære filmer som «Australia» (2008) og «Den store Gatsby» (2013), rett i fellen. 

Rett nok kunne man ikke forvente noe annet enn at Luhrmann kom til å lage flamboyant feberfantasi av epoken da disco ble skjøvet ut av hiphop, og gatene i Bronx sto i brann. 

Men at han skulle mislykkes så grunnleggende som han gjør, er likevel forsmedelig. 

Etter en arketypisk montasje-tittelsekvens, full av utbrukte tidsmarkører (Son Of Sam, den famøse tabloidforsiden «Ford to city: Drop dead»), bærer det rett inn i kitsch-kalaset. 

Det er Luhrmann selv som står for regien i den halvannen time lange pilotepsioden. 
Med det gir han sin egen serie det verst tenkelige utgangspunktet. 

«The Get Down», spesielt den første episoden, klarer kunststykket å være hektisk heseblesende og dypt kjedelig på én og samme tid. 

Klippingen er frenetisk (kokaindiscoglitterkule!). 
Temposkiftene er brå, fortellerteknikken haltende, plotet er skrint, fargene skriker som i en godteributikk i fyr og flamme. 
Alt og ingenting skjer. 

En formue er gått med til den i og for seg fantastiske scenografien og kostymeringen (fans av hvite hallik-buksedresser og hotpants vil muligens orke å se serien ferdig i kraft av disse særinteressene alene). 

Luhrmanns twistposeestetikk er som alltid forbigående fristende. 
Inntil man skjønner at det bare er tomme kalorier under innpakningspapiret. 

Luhrmann vil så mye. 
Han vil så stort. 
Han vil lage «blaxploitation» og «Saturday Night Fever» (1977). 
Han vil lage «Romeo + Juliet» om igjen, blandet med «West Side Story» (1961) og kung fu-chic. 
Melodrama og «magisk realisme» er bare mellomnavnet. 

Han har store ressurser til rådighet; ypperlige, deilig ukjente skuespillere inkludert. 
Den visuelle fantasien hans er det ingenting å si på. 
Men det eneste han gidder å fortelle, er nok én av en million unge-mennesker-med-en-drøm historier. 

For all del. 
Slike historier må fortsatt fortelles. 
Men de må fortelles bedre enn i «The Get Down». 

De to unge med drømmene, Ezekiel (Smith) og Mylene (Guardiola), begge fint spilt, er absolutt sjarmerende. 
Han er en beskjeden mann med et talent for å rime. 
Hun er en gryende discodiva med en hang til schmaltzy ballader anno 1997 (altså 20 år senere). 

Begge har mye å stri med: 
Fattigdom. 
Døde og/eller erkereligiøse foreldre. 
Vold og drap i gatene og på klubbene. 
Et stort, typisk tenåringsproblem med å innse at de er født for hverandre. 
Scenene dem imellom er ålreit uskyldig ung kjærleik. 

Alle bikarakterene rundt dem er groteske stereotypier. 
Halliker og bordellmammaer, tafatte pappaer og ulykkelige mammaer, gjengmedlemmer og tungetalere, tvilsomme gangsterpolitikere og discodansende dopdealere. 

Det skal Luhrmann ha: 
De grove karikaturene begrenser seg ikke til de svarte og puertoricanerne. 
De strekker seg til de grådige, sleske jødiske bransjebakmennene også. 
Oy vey! 

Serien roer seg kraftig ned idet Luhrmann skygger banen i episode to og tre. 
Tilbake står vi med en dramaturgisk kaotisk serie som føles som hip-hop utgaven av «Grease» (1978), bare mye dårligere. 

Luhrmann og hans seriemedskapere er så fullstendig oppslukt av de store øyeblikkene og de store følelsene, at de rent glemmer, eller blåser i, de små menneskene som skal skape og romme disse høydepunktene. 
De forblir klisjeer i papp. 

«The Get Down» gir oss pliktskyldigst noen kjappe grunnkurs i scratching, four on the floor og breakdance. 
Men musikken, blant den mest vitale som er laget, både på disco og hip hop-siden av saken, er bare et påskudd for å fortelle en tynn historie om igjen – med mer glitter. 

Å lage fantasi og fabel om noe som skjedde i den virkelige verden kan være et godt utgangspunkt for å sette lyset på større sannheter om både kulturelle fenomener og menneskene i fenomenets midte. 

Det mislykkes Baz Luhrmann med, i det som skal være en av tidenes dyreste TV-serier. 

Det tekniske nivået er høyt. 
Skuespillerne gjør det de kan, og mer til, med det håpløse materialet. 
Og ja: 
Serien har sine korte øyeblikk av både musikalsk og visuell magi. 

Men ingen tvil om saken: 
«The Get Down» er en kostbar, prangende kalkun som seriøst vil utmatte ikke bare puristiske hip-hop fans, men også den allmenne tålmodighet. 

MORTEN STÅLE NILSEN 

Anmeldelsen er basert på tre tre første episodene. 
",0
"Filmanmeldelse:«Suicide Squad» 

En del humoristisk snadder krydrer en actionfilm med vinglete handling. 

USA 12 år. 
Regi: 
David Ayer 

Med: Will Smith, Margot Robbie, Jared Leto 

Kremen av de verste «bad guys» - og en super «bad girl» er samlet på ett brett i dette actioneventyret der det gjelder å pumpe ut eksplosjoner, nedplaffinger og nevekamp i et tempo som gjør at du kanskje ikke skal legge merke til at det egentlig ikke skjer så mye. 

Med Jared Leto-«The Joker», Margot Robbie-«Harley Quinn» og Will Smith-«Deadshot» burde det være duket for solide doser morbid humor. 
I blant er den der - særlig i Robbies elleville oppvisning av en gærning som veksler mellom å være en sukkersøt blondine og en rå drapsmaskin. 

Men denne gjengen som er ute på et fryktinngytende selvmordstokt får ikke gjort så mye ut av sine eksentriske rolletyper som de burde ha gjort. 

Ikke uventet er det amerikanske myndigheter, representert ved en myndig dame, som må lete fram et nytt «våpen» å ha i bakhånd når fienden truer de amerikanske idealer. 
Det er neppe sikkert at den neste «Batman» vil være av den snille sorten, og da trengs noen andre som kan rydde opp. 

Tanken er å samle en gjeng av de verste og slemmeste gutta i klassen til en skvadron som skal settes inn når oppgaven tilsynelatende er håpløs. 
Blir de drept - så har de likevel aldri eksistert. 
Altså - en ren selvmordsgruppe. 

De er gærne og fryktløse hver for seg, og sammen er de dynamitt. 
Den farligste er en heks - og hun er den som utløser det som forårsaker kaskader av kamper mellom våre slemme helter og nyutklekkede hekse-monstre. 

Som action-underholdning har filmen en del for seg. 
Men to timer er for drøyt. 
Ikke minst fordi altfor lang tid går med til å fortelle om bakgrunnen til de utvalgte i selvmordsskvadronen - den ene styggere og slemmere enn den andre. 
Og når de først er i gang med jobben, så er det liten tid til artige detaljer - rå action gjelder. 
Effektivt og spektakulært, men servert i overdose. 

I denne settingen av tegneserie-figurer er det Will Smith og Margot Robbie som har mest å spille på. 
De balanserer elegant (hvis man kan bruke det ordet om typer som dette) mellom humor og ironisk snert. 
Det glimter til med frodig fantasi og hårreisende galskap i sampillet mellom Leto og Robbie, som The Joker og kjæresten Harley Quinn. 
Storyen kunne med hell fått mer tyngde om The Joker hadde fått boltret seg enda mer. 

Slik filmen fremstår, er det mer som grei, og noe sprikende popcornaction enn en fascinerende fantasi. 
",0
"Filmanmeldelse:«SVK - Store vennlige kjempe»
En godlynt film om store drømmer, ensomme sjeler og en kjempe med et varmt hjerte. 

«SVK 
- Store vennlige kjempe» 

USA/ENGLAND. 
6 år. 
Regi: 
Steven Spielberg. 

Med: Mark Rylance, Ruby Barnhill. 
Penelope Wilton. 

Roald Dahls barneklassiker «SVK - store vennlige kjempe» fra 1982 er en frodig fantasi med skremmende undertoner. 

I den filmatiske eventyrforteller Steven Spielbergs trygge hender er fortellingen fremdeles engasjerende og spenstig, men litt for «trygg» og omstendelig til helt å feste det magiske grepet. 

I blant får filmen nesten et episodisk preg, som nesten hadde egnet seg bedre som TV-serie. 

Men filmen har en stor og vennlig kjempe som fester grepet om oss fra første gang han oppdager vesle Sophie på barnehjemmets veranda en sen nattetime. 
Spielberg brukte den britiske karakterskuespiller Mark Rylance i sin film «Bridge of Spies» (Oscar til Rylance!), og har truffet blink med å plassere ham i rollen som den litt vimsete, morsomme og vemodige kjempen; drømmefangeren som kan erstatte mareritt med søte drømmer hos en ensom liten unge. 

Dahls roman - og Spielbergs fimatisering av den - er inspirert av eventyr om kjemper og troll, en dæsj Dickens og en dose Peter Pan. 
Det handler om ensomme sjeler, det være seg små eller store, mennesker eller andre skapninger. 

Og det handler om drømmer - de som kan skape uro og frykt - og de som kan gi deg styrke til å fikse tilværelsen. 

Derfor er møtet mellom den vesle barnehjemsjenta Sofie og kjempen som «stjeler» henne fra det triste barnehjemmet både oppløftende og i blant ganske så rørende. 
De er begge ensomme, men ved felles anstrengelser så er de i stand til å kjempe for både dronning og fedreland. 

Skurkene er de andre kjempene, de svære barnespiserne som ustanselig mobber Sophies vennlig kjempevenn, og som gjør alt for å få satt tenna i Sophie selv. 
I filmversjonen er de nok mindre truende enn i Dahls sitrende beskrivelser fra boka, til tross for at de høres ut som en gjeng gapende hooligans. 

Enkeltscener er både rørende, vakre - og morsomme. 
En seanse der Sophie tas med på drømmejakt er en perle som appellerer til hele sanseapparatet med sin frodighet, farger og John Williams musikk som fin støtte. 

Seansen mot slutten av filmen, der Sophie og kjempen tar seg inn i drømmene til dronning Elizabeth, byr på en del munterheter. 
Det er små detaljer i replikker og bilder som fremkaller et godt flir. 

Filmen kan unektelig virke noe omstendelig i blant, men den har en del elementer som berører varmt. 
En film som er godt egnet og beregnet for barn, en film om en kjempe du gjerne vil ta med deg hjem for å puste inn fine drømmer i hodet ditt. 

VG+: 
Familien til VG: 
Livet med Roald Dahl (krever innlogging) 
",1
"Filmanmeldelse:Nydelig hippiekommunist-krasj 

Her kommer den perfekte sommerfilmen til naturmannen, kona hans og alle eventyrere dette landet har så mange av. 
Og til alle oss andre også forresten, «Captain Fantastic» er en strålende humanistisk film som fortjener et stort publikum. 

DRAMA. 
USA. 
9 år. 
Balansert reflekterer den rundt spørsmålet «hvordan bør vi/skal vi leve livene våre?» uten at svar trykkes på en med to streker under. 
Vi befinner oss i villmarken nord i staten Washington. 
I første scene i filmen fanger og dreper en ung gutt en hjort med kniv, og kort etter strømmer resten av familien til, med faren i spissen. 

Hit, et godt stykke fra sivilisasjonen har han tatt med barna som han oppdrar, gir skolegang og holder treningsleir for å overleve utenfor Wal Mart og McDonalds’ åk. 
Ingen hyperkristen gjeng, som man kanskje skulle tro, men en familie som feirer Noam Chomskys bursdag i stedet for jul og som er svært godt bevandret i kommunistisk filosofi. 
Da moren dør tvinges familien til å ta stilling til hvordan «vanlige folk» lever livene sine, gjennom en «roadtrip» til begravelsen i New Mexico. 
Turen blir på mange måter en oppvåkning for de beleste, men akk så sosialt utilpassede barna. 
Det er ikke noe i veien med å dyrke sine egne grønnsaker og lese Dostovjetski ved leirbålet hver kveld, men er det greit når barna dine ikke har kunnet velge bort Xbox og grillkylling fra butikken selv? 
Filmen løfter ingen moralistiske pekefingre for eller i mot, og er fri for familieverdier-preken som det er altfor mye av i denne typen amerikansk film. 
I stedet presenterer den oss for situasjoner som utfordrer en til å se verden fra andre perspektiver enn sitt eget. 
Når hippiekommunistene kommer til den streite søsteren hvor barna spiller Nintendo ved middagsbordet får vi kulturkrasj, men begge «sider» behandles med respekt og kjærlighet. 
Søsteren og hennes gjestfrie ektemann gjør så godt de kan ut fra sine forutsetninger – folk er folk og egentlig ganske ålreite når vi blir kjent med dem. 
Det er glimrende fortalt. 
Amerikansk/argentinsk/danske Viggo Mortensen er litt av en omstreifer selv, og balanserer machomannen og den kjærlige faren utmerket. 

«Captain Fantastic» en film som bør ses av alle som har vært en del av eller noen gang har tenkt til å stifte familie eller oppdra noen på andre måter. 

ØYSTEIN DAVID JOHANSEN 
",1
"Filmanmeldelse:Kompromissløst gravalvor 

To timer uten pustepauser. 

ACTION. 
USA. 
15 år. 
Regi: Paul Greengrass. 
Med: 
Matt Damon, Alicia Vikander, Tommy Lee Jones, Julia Stiles. 

14 år er gått siden Jason Bourne raste inn og viste hvor actionthriller-skapet skal stå, med frenetisk klipping, nevekamper så realistiske at det blåser rundt ørene på en, og forfølgelsesscener å få noia av. 
14 år senere er tempoet på ingen måte skrudd ned, og selv om vi har løpt i hælene på Matt Damon på lignende vis før føles serien fremdeles potent. 

Det kompromissløse gravalvoret er sjelden noe jeg higer etter på film, men det kler denne serien. 
Det blir forresten sterkt ivaretatt og videreført av svenske Alicia Vikander, som ikke engang smiler falsk til hotellresepsjonisten! 
Introduksjonen av henne kan dessuten vise seg å ta serien i nye interessante retninger i de neste filmene. 
Matt Damon er tilbake etter hvileskjæret The BourneLegacy, og Jason Bourne lider ikke lenger av totalt hukommelsestap. 

Han har mer eller mindre puslet sammen hvem han egentlig er også, men han har ikke har fått svarene han ønsker fra CIA. 
De styres av den gamle hauken Robert Dewey, en fryktinngytende svinaktig Tommy Lee Jones, en slags overlevning fra Bush-epoken fra de første filmene. 
Ellers forstår man tydelig at man er i 2016 (Vi hører om Snowden) uten at det virker som om noen forsøker å være krampaktig dagsaktuelle. 
Når referansene kommer er det på tilforlatelige måter og slike tidsmarkører flettes naturlig inn. 

Ordet intens holder liksom ikke for å beskrive filmens første time, og man får ikke mange sjanser til å få igjen pusten etter det heller. 
Utrolig nok føles det aldri masete. 
Jo da, det ser unektelig litt teit ut etter hvert med alvorlige mennesker foran storskjermer i CIA-hovedkvarteret som sier «copy that» og har total oversikt over absolutt alle gateløp og smug i Athen. 
Men det er noe med arbeidet man har lagt i å få det realistisk på bakkeplan som imponerer i «Jason Bourne»: 
Ikke et eneste knyttneveslag eller rifleskudd føles overflødig. 
Det virker som man kritisk og grundig har gått gjennom hver eneste actionscene. 

Det er kun i det siste kvarteret det glipper litt: 
Man føler behov for å smadre 40 biler på rad og dra ut en slossescene minst fem minutter mer enn nødvendig. 
Til da har man hengt neglebitende med i nesten to timer med en gjenopplivet Bourne i knallform. 
Jeg merker jeg allerede er klar for mer Damon og Vikander. 

ØYSTEIN DAVID JOHANSEN 
",1
"Filmanmeldelse:Anmassende spøkelsestog 

Så kom den da, nyinnspillingen vi har ventet på i 30 år. 
Eller, har vi egentlig det? 

ACTION/KOMEDIE. 
USA. 
12 år. 
Regi: Paul Feig. 
Med: 
Melissa McCarthy, Kristen Wiig, Kate McKinnon, Cecily Stron, Leslie Jones, Chris Hemsworth 

Paul Feigs «Ghostbusters» viser både hvorfor man bør la det være og hvorfor det kan finnes argumenter for å oppdatere en klassiker. 

Argumentene for, er omtrent utelukkende av teknisk art. 
Mulighetene er selvsagt uendelig mange flere enn i 1984, og effektene er ikke overraskende milevis bedre enn hva de var i originalfilmen. 
Spøkelsene er oppdatert 80-talls «cheesy» på den riktige måten. 
Fargesprakende, klovneaktige, skumle, og levende – jeg er sikker på de ser ut slik man tenkte seg dem i 1984. 
Og heldigvis har man ikke vært redd for å kjøre på med typiske 3D-effekter, slik man gjerne klassifiserer som billige: 
Man hiver seg ned i kinosetet når slimet fra spøkelsene spruter ut av skjermen. 
Deilig barnslig, like moro som spøkelsestoget på tivoli. 
Men spesialeffekter kan ikke bære en film helt alene. 
Karakterene og historien er forsøkt oppdatert på måter som simpelthen ikke kler denne settingen. 
Og bare så det er sagt: 
Myedumt er skrevet om at det er fire kvinner i hovedrollen denne gangen, det er overhodet ikke noe problem. 

Men i motsetning til originalen skal filmens fire protagonister denne gangen være morsomme/ironiske/sarkastiske i absolutt hver bidige setning. 
Jeg var med på moroa i 20 minutter før det hele blir fryktelig anmassende. 
Og som om ikke det er nok pøses det på med selvopptatt Hollywood-selvreferering i tide og utide: 
Liksom tilforlatelig snakker man om Patrick Swayze-filmer og «borgermesteren i Haisommer». 
Det fremstår fryktelig krampaktig. 
Er manusforfatterne så desperate i drømmebyen for tiden at man må gnåle om gamle hits? 
Jeg tror hovedproblemet med å lage en ny «Ghostbusters» er at konseptet i seg selv er veldig 80-talls. 
Tonen i humoren fra McCarthy, Wiig og de andre er riktignok gjenkjennbar for fans av filmer som «Bridesmaids», Paul Feigs gjennombrudd. 
Samtidig prøver man å gjenskape erketypiske dustekarakterer, som resepsjonisten på «Ghostbusters»-kontoret. 
En erketypisk 80-tallskarakter man ikke ser på film lenger. 
Man skal ha for forsøket når man snur rundt på kjønnrollemønstrene og plasserer kjekkasen Chris Hemsworth i bimborollen. 
Det blir likevel veldig tydelig at en slik karakter er låst i tid og rom, for australieren blir bare veldig, veldig teit. 
Nyinnspillingen klarer ikke å finne sin egen farbare vei. 
Den overlever som nyinnspilling som sådan, men det må være lov å vente seg mer av en sommerblockbuster. 

ØYSTEIN DAVID JOHANSEN 
",0
"Filmanmeldelse:«A Hologram For The King» 

Tom Hanks har midtlivskrise i ørkenen. 

«A Hologram For The King» 

USA. 
6 år. 
Regi: 
Tom Tykwer. 

Med: 
Tom Hanks, Sarita Choudhury, Tom Skerritt. 

En middelaldrende mann, Alan Clay (Hanks), blir sendt til Saudi-Arabia for å selge telekonferanseutstyr til kongen. 

Kongen planlegger å bygge en ny storby i ørkenen. 
For Clay er det siste sjanse: 
Han har ingen jobb å komme hjem til dersom han mislykkes. 

Clays ekteskap er over, han har ikke penger til å sende datteren på college, han er «klossete, treg og uten energi» og har en stor, skummel kul full av fett og puss på ryggen. 

Åpningssekvensen i tyskeren Tom Tykwers nye film er briljant. 
Et musikalsekvens satt til Talking Heads’ klassiske «Once In A Lifetime» som i løpet av nitti sekunder forteller oss alt vi trenger å vite om Alan Clay og hans situasjon: 
Han har våknet opp, midt i livet, og aner ikke hvor eller hvem han er lenger. 

En jetlag’et Clay går i dagevis rundt og venter på den allmektige kongen og hans håndlangere. 
Blir kjent med en dansk kvinne som forsøker å forføre ham – han avslår henne to ganger – og en lokal sjåfør (en festlig Alexander Black), men kommer ikke i særlig grad over kultursjokket. 
Han skriver melankolske e-poster hjem, tørster etter en kald øl og er generelt i en eksistensiell krise. 

Stemningen er like deler Samuel Becketts «Mens vi venter på Godot», Franz Kafka, «En handelsreisendes død» og «Lost In Translation» (2003). 
Alt og alle, både Saudi-Arabia og mannen, står tilsynelatende bom fast. 
Inntil Clay får en kvinnelig lege til å se på kulen på ryggen. 

Den implisitte samfunnskritikken i historien, basert på sympatiske Dave Eggers' roman fra 2012, som går på at utflaggingen av industrien kan ha gitt startskuddet for det amerikanske imperiets fall, og hvordan teknologi gjør verden både mindre og større – blir litt borte i Tywkers hender. 

Han kunne egentlig godt ha skrelt vekk de mange flashbackene til Clays tidligere liv også. 
De gjør ikke stort fra eller til. 
Vi trenger ikke dem for å forstå at Alan er en bra, lite ambisiøs mann. 
Hanks, som er glitrende god, formilder alt vi trenger å vite i skuespillet, i en subtil innsats som er blant hans aller beste. 

I siste akt blir «A Hologram For The King» en slags «Spis – elsk – lev» for menn. 
Småklein, med andre ord, og i overkant for postkortaktig rosenrød i sin iver etter å innprente oss at kjærligheten overvinner alt. 

Inntil da har det som er av handling, vært episodisk. 
«A Hologram For The King» er en veldig lugn, uhysterisk film. 
Den tar seg tid til å filosofere. 

Det er en kinofilm for voksne folk som man er fristet til å overvurdere simpelthen fordi det er noe så sjeldent som en kinofilm for voksne folk. 

Stor er den ikke blitt. 
Men det er en fin liten én. 

MORTEN STÅLE NILSEN 
",1
"Filmanmeldelse:Masete historie - elskelige karakterer 

På turné mot undergangen med velkjente hits. 

Animasjon/familiefilm. 
USA. 
Tillatt for alle. 
Regi: Michael J. Wilson. 
Norske stemmer: 
Dagfinn Lyngbø, Otto Jespersen, Linn Skåber, Sven Nordin. 

«Istid»-serien, sammen med «Shrek», presenterte noe sprelsk og nytt i animasjonsgenren da den dukket opp tidlig på 2000-tallet: 
Fandenivoldsk historiefortelling og underfundige karakterer som turte å utfordre familiefilm-rammene. 
Den norske distributøren skjøt i tillegg gullfuglen ved å hanke inn Dagfinn Lyngbø som det ivrige, men ikke fryktelig intelligente dovendyret Sid med munndiaré og talefeil. 
Og vi stiftet bekjentskap med det maniske ekornet Scrat, som i starten kun en bifigur på utrettelig jakt etter nøtta som alltid forsvinner. 

Karakteren viste seg å være overraskende populær, så når vi skriver 2016 og film nummer fem overrasker det vel ingen at han har fått mye større plass. 
Man kan velge å lese det som et uttrykk for «gi folk det dem vil ha» eller en aversjon mot å ta sjanser og prøve noe nytt. 
Sikkert er det ihvertfall at Scrat fortsatt er den som bidrar til mest hikstelatter 14 år etter første film, i sekvenser som kunne vært egne kortfilmer. 

Det er fortsatt ikke måte på hvilke prøvelser han skal gjennom for å finne nøtta, men denne gangen setter den hodeløse jakten hans i gang en fryktelig kjedereaksjon. 
Faktisk trues hele eksistensen til våre venner på jorda, og sammen legger de ut på en reise for å stoppe en asteroide på full fart mot jordkloden. 
Anført av det selverklærte geniet Buck, som på veien møter et helt univers av nye karakterer. 
Blant dem en fargesprakende gjeng new age-pattedyr som lever sitt liv inne i restene av den forrige asteroiden som traff jorden. 
Vi blir ikke veldig godt kjent med dem, men vi får ihvertfall antydninger om at det er litt galskap igjen i serien. 

Historien som fortelles denne gang er rimelig tynn, det bærer de utvidede Scrat-sekvensene bud om. 
Våre venner raller av gårde mot den mulige undergang, masete og oppskriftsmessig. 
En bråkete roadmovie, kun avbrutt av vitser og gags fra gjenbrukssentralen. 
I år har man også skrudd på familiefilm-krana litt for hardt, med et par sidehistorier med blant annet «male bonding» og utfordringer vedrørende en ny svigersønn. 
Slikt kliss har vi stort sett vært forskånet for i «Istid»-serien så langt. 

De fortellermessige svakhetene til tross: 
De er jo noen elskelige figurer denne gjengen, så å tilbringe halvannen time sammen med dem kan ikke bli helt bortkastet. 
3D-effektene lar man seg sjelden affisere av lenger, men «Istid: 
På kollisjonskurs» kan by på et par «sug i magan»-scener av godt merke. 

Så konklusjonen blir: 
Å se «Istid: 
På kollisjonskurs» blir litt som å oppleve favorittbandet fra 15 år tilbake, de som reiser rundt med de samme låtene du digget den gang. 

Du blir underholdt, men langt fra overrasket, og snart vil du kanskje se deg om etter nye favoritter. 
Det er greit å sette strek etter fem «Istid»-filmer. 

ØYSTEIN DAVID JOHANSEN 
",1
"Filmanmeldelse:Anonymt jungelvræl 

Skarsgårds sixpack klarer ikke redde et skuldertrekk av en film. 

ACTION/EVENTYR. 
USA. 
12 år. 
Regi: 
David Yates. 
Med: 
Alexander Skarsgård, Samuel L. Jackson, Margot Robbie. 

Når Tarzan gjenopplives atter en gang i 2016 er det selvfølgelig med et politisk bakteppe, med apenes konge plassert i tid og rom. 
Vi befinner oss i et Europa etter Berlin-konferansen i 1885. 
Et desperat Belgia på randen av konkurs har Kongos diamanter i sikte. 
Kong Leopolds sendebud León Rom (Christoph Waltz i kjent stil som veltalende psykopat) blir tatt i bakholdsangrep av høvdingen Mbongo, hvis sønn Tarzan tok livet av mange år tidligere. 

Roms eneste måte å overleve på (og å få alle diamantene) er å skaffe Mbongo Tarzans hode på et fat. 
Tarzan (han som vokste opp blant gorillaer i Afrika du vet) er trygt hjemme i England som John Clayton, men lokkes til Afrika for å avsløre Belgiernes brutale fremferd. 
Han blir overtalt av amerikaneren George Washington Williams, en faktisk historisk skikkelse spilt av Samuel L. Jackson (omtrent slik vi har sett ham hos Tarantino de siste par filmene, uten den snertne dialogen). 

Forhistorien fortelles av en voiceover med munndiaré. 
Heng med, for her går det ekstremt fort samtidig som de «politiske» aspektene virker påklistrede. 
For når Tarzan/Clayton kommer til Afrika med kona Jane (som maser seg med), flyter historien av gårde uten at man bryr seg nevneverdig. 
Ja, ikke engang når Jane blir kidnappet av onde Rom griper historien. 
Det kan virke som om skaperne ikke har hatt tro på at lianesvingning, brutale sammenstøt med dyrene og «wow»-natur er nok for et actioneventyr i seg selv. 
Tarzan pådyttes en historisk setting. 
Man skal liksom være litt viktig samtidig som man underholder, og det er slapt gjennomført. 

Mye er sagt og skrevet om Alexander Skarsgård og hans imponerende overkropp i forhåndsomtalen. 
Så mye at man står i fare for å bli skuffet hvis dét er eneste grunn til å løse billett. 
Svensken drar nemlig ikke av seg skjorten før en drøy time ut i filmen! 
Men om hans fysiske tilstedeværelse er slående kan man ikke si det samme om resten av karakteren han skaper i «The Legend of Tarzan». 
Det er nemlig lenge siden man har sett en mindre karismatisk actionhelt. 
Skarsgård er stiv og rar og sliter dessuten stort med den britiske aksenten han må levere. 

Det hjelper heller ikke at han blir plassert i et par fryktelig tåpelige scener med nærkontakt med dyr «Disney-style». 
Komplett med søte, smarte elefantbarn og en dialog George Lucas verdig. 
Stakkars, store Alexander. 

Lianeakrobatikken er kanskje det første som renner en i hu når man sier «Tarzan». 
Alexander og gorillaene slynger seg rundt som i et dataspill. 
Det er altfor lett å avsløre at gymnastikken er fått til med CGI-effekter, det fremstår påfallende b-filmaktig til å være en potensiell blockbuster fra Hollywood. 
Tarzan-ropet sitter i hvert fall som det skal – men filmen forblir identitetsløs og blass. 

ØYSTEIN DAVID JOHANSEN 
",0
"TV-anmeldelse «Springflo»:Ny grusom og god krim fra Sverige 

«Springflo er ikke «Broen»-bra, men den er bra. 

Svensk krimserie i 10 deler, sendes 2 av gangen over 5 uker 

NRK1, mandager kl. 21.30 (premiere 4. juli) 

Med: Julia Ragnarsson, Kjell Bergqvist, Helena Bergström, Dag Malmberg, Johan Widerberg 

Hvorfor «Springflo» heter det den gjør, blir innlysende allerede i åpningsscenen, der en kvinne nedgravd på en strand druknes når tidevannet kommer inn. 
Det er brutalt og suger deg brått inn i seriens mysterium – i hvert fall ett av dem. 

25 år senere sitter politistudenten Olivia Rönning på en forelesning og får i oppgave, over sommeren, å se nærmere på den uoppklarte saken med den mystiske kvinnen. 
Men Olivia «kikker» ikke på saken, hun stuper i den med hud og hår. 

Fikk du med deg: 
Ønsker ny sesong av «Broen». 

Snart finner hun ut at sin avdøde far var en av etterforskerne på saken, og hun prøver å spore opp alle andre som jobbet med drukningsdrapet. 
Blant dem er nå arbeids- og hjemløse Tom Stilton, som sliter med en rad egne problemer – og ikke minst en serie overfall på uteliggere i Stockholm. 

Snart møter vi også en svenske bosatt i tropisk klima, som tydeligvis har et opptak han truer en svensk næringslivsleder med, og en fortvilet mor som oppdager at sønnen en dekket av blåmerker. 

Så hvordan henger disse trådene sammen, og gjør de i det hele tatt det? 

«Broen»-sammenligningen tvinger seg fram fra presseskrivet, der det står uttrykkelig at «Springflo» er produsert av Filmlance, selskapet bak nettopp «Broen». 
I tillegg er flere skuespillere og produsenter med, og musikken laget av «Broen»-komponist Johan Söderqvist, men vi snakker stort sett nye fargestifter på «Springflo». 

Har du lest: 
10 krimbøker du bør sjekke ut i vår. 

Fargene er varme med et snev av 70-tallspatina, og handlingen er lagt til sommeren. 
Det er ikke så mye kulde i denne varianten nordisk noir - men mye ensomhet og utenforfølelse. 

Bokserie 

Serien er basert på en bokserie av Cilla og Rolf Börjlind, og det er forfatterne selv som har skrevet manuset, slik de tidligere har gjort på et tyvetalls «Beck»- og «Arne Dahl»-avsnitt. 
De skriver effektivt, flytter handlingen raskt mellom ulike tråder, og bygger spenning oppskriftsmessig. 

Les anmeldelsen av bok tre i serien om Olivia og Tom: 
Solid og spennende. 

Skuespiller Julia Ragnarsson har vi sett i nettopp «Broen» før, som Laura i sesong 2, men rollen som Olivia er hennes første hovedrolle. 
Det løser hun med en sikkerhet som matcher Olivias stigende besluttsomhet. 

Kjell Bergqvist som den tidligere politimannen Stilton stjeler nærmest enhver scene han er med i med sitt diskré nyansespill, mens andre, som hjemløse Vera (Anne Wallander) tegnes med så bred pensel at hun blir en parodi på en klisjé der hun demonstrativt tørker snørr med hånda, klør seg i hårsåten eller gjør fra seg i parken mens hun leverer replikker. 

Stereotypiene finnes i politiets rekker også, som etterforsker Forss (Kjell Wilhelmsen), som ikke ser poenget med å etterforske overfallsvolden mot de hjemløse, og heller vil vente til de dør «så det blir drap og vi får flere ressurser». 

VG+ intervju med manusforfatterne: 
– Vil være Gud og bestemme alt selv (krever innlogging). 

Fra å starte nysgjerrig og mildt fascinert, blir jeg revet med og engasjert i hvor serien går etter fire avsnitt. 
Den introduserer stadig flere rollefigurer og fargelegger et voksende puslespill du ikke helt klarer å se det store bildet i – men som du ikke vil gi opp før det er komplett. 

Opptil 1,5 millioner svensker fulgte «Springflo» da den gikk på SVT i vår. 
Det kan trygt nordmenn gjøre også. 
",1
"Filmanmeldelse:«Phantom Boy» 

God, spennende og følsom animasjon for de litt større barna – og foreldrene. 

Belgia/Frankrike. 
Regi: Alain Gagnol, Jan-Loup Felicioli. 9 års aldersgrense. 
Norske stemmer: 
Christian Rubeck, Thomas Rikheim Fangel, Marie Blokhus, Even Stormoen, Nils Ole Oftebro m.fl. 

Alex blir alvorlig syk. 
Det er selvfølgelig ille. 
Men han oppdager noe fantastisk: 
Han kan forlate sin egen kropp, fly, gå gjennom vegger – han blir rett og slett et spøkelse når det trengs! 

Og det gjør han, når selveste New York er i ferd med å bli kidnappet av en skummel, vansiret mann. 

Dette er altså ingen definitiv småbarnsfilm. 
I tillegg til selv spenningshistorien tar den opp emner som sorg og savn, kjærlighet og vennskap. 
Og det gjør den med fin, underforstått innlevelse og enkle men virkningsfulle figurer, bevegelser og dialog. 

Altså: 
En riktig fin film, der foreldrene vil kunne glede seg like mye som avkommet. 

«Phantom Boy» har kinopremiere fredag 1. juli. 
",1
"Filmanmeldelse:«Indepence Day: Resurgence» 

Noen har muligvis ventet 20 år på oppfølgeren av «Independence Day». 
I tilfelle: 
Helt forgjeves har det ikke vært. 

USA. 
Regi: 
Roland Emmerich. 12 år. 

Med: Liam Hemsworth, Jeff Goldblum, Jessie T. Usher, Bill Pullman, Maika Monroe, Sela Ward, Judd Hirsch. 

Men aldeles tilfredsstillende er det dessverre heller ikke. 

På den ene side: 
Knapt noen filmregissør som Roland Emmerich er så grundig og spektakulært i stand til å pulverisere jorden, inkludert noen av klodens aller mest kjente landemerker. 
Til dels knust mot hverandre. 
Dette er galaktisk dommedag! 

Det er fæle, utenomjordiske skapninger med en fantastisk avansert teknologi som står bak, denne gang – som for 20 år siden. 
En ikke uvesentlig del av staben foran kamera fra den gang, er også med nå. 
Det holder nostalgien oppe. 

På den annen side: 
Will Smith er ikke med, i film-franchisen som i sin tid gjorde ham virkelig berømt. 
Det er hans «sønn» som er blitt kaptein Hiller denne gang. 
Det er ikke helt det samme, nei. 

Så er det dette, da, at siden den opprinnelige «Independence» har det vært en galaktisk mengde andre filmer som har revet og sprengt og knust jordlivet til glødende lava og rykende, brunt støv. 
Samme filmene har også gjerne en amerikansk president og/eller en amerikansk general, som til syvende og sist tar de riktige avgjørelsene. 
Og – fanfare! – kan trøste de overlevende. 

Litt kjærlighet lover ny forplanting; tidsriktigheten er ivaretatt av litt søte homserier, kvinnelig president og kinesisk pilot; følsomheten dyrkes med små hunder og mødre i livsfare. 

Snakker vi altså likevel om en ikke ubetydelig materialtretthet midt oppe i bulder og brak og galaktiske romskip og siklende ailiens og nesten håpløst avansert fiendeteknologi i kamp mot riktig friskt og godt mannsmot fra våre helter? 

Så definitivt! 
",0
"Filmanmeldelse:«Under sanden» 

Når en krig er over, er det seierherrene som forteller historiene. 
Taperne fortjener ikke bedre. 
Eller? 

Danmark. 
Regi: 
Martin Zandvliet.Med Roland Møller, Louis Hofmann, Joel Basman, Mikkel Boe Følsgaard, Laura Bro, Zoe Zandvliet, Mads Riisom, Oskar Bokelmann, Emil Belton. 

Teknisk sett kan det kalles «historisk revisjonisme» – og skal i denne sammenheng ikke oppfattes negativt. 
Snarere at den lange etterkrigstids behov for egne heltehistorier etter hvert som tiden går, helt nødvendigvis må, og vil, bli utfylt av alle de andre, ikke fullt så heltemodige og av og til temmelig avskyelige historiene også «seierherrer» har begått. 

Slikt utløser alltid enorme diskusjoner, ikke minst blant historikere. 
Så også denne, selvfølgelig. 
Men selv med noen kritiske tanker i hodet (som man alltid bør ha), er det ingen tvil om at dette er en meget god film. 

Vi er i Danmark like etter krigen. 
De danske Vestkysten-strendene er infisert av noe sånt som 1,4 millioner tyske miner. 
Så hva er da mer naturlig enn at okkupantene selv, de tilfangetatte tyske soldater, blir satt til det livsfarlige arbeidet med å fjerne dem? 

Vel: 
Den tyske sersjantene Carl Leopold får utlevert 14 soldater for å rydde en strand. 
Problemet er bare at de er ikke annet enn unge gutter. 
Og kan nå de lastes kollektivt for Tysklands krigshandlinger? 

Historien er vanskelig å fortelle. 
Særlig fordi det løpende – og meget velspilte – mennskelige drama hele tiden foregår med et ekstremt ekstra spenningsmoment: 
Minene kan jo eksplodere når som helst; guttene levere helt på kanten av den eksplosive livsfare. 

Dette er en sterk film, av og til nesten uutholdelig. 
På den annen side dveler filmen meget godt ved viktige og dype moralske spørsmål, anskueliggjort av en flokk mennesker utlevert til seg selv og temmelig ekstreme betingelser. 

Derfor forteller den dypest sett en historie om humanism i en ulvetid; et, dessverre, åpenbart evige aktuelt og allment tema. 

«Under sanden» har norsk kinopremiere fredag 24. juni. 
",1
"Filmanmeldelse:Hyfset hundeglam 

Larson-vitsetegningen som viser tre kuer som røyker og konverserer når vi ikke ser dem er en av mine favoritter. 
«Kjæledyrenes hemmelige liv» har noe av det samme utgangspunktet, men tar i bruk en god del voldsommere virkemidler for å få frem poenget. 

Kongepuddelen som headbanger til deathmetal og smarte småhunder som bruker mixmasteren som kløpinne når eieren er på jobb. 
Anslaget i filmen er full av lignende presentasjoner av hva som egentlig skjer når vi ikke ser dem. 
Vår helt, den bortskjemte lille hunden Max, vår livet i New York-leiligheten snudd på hodet da eieren forbarmer seg over Duke, enorm, lodden kjøter i Labbetuss-vektklassen. 

Han velter rundt og skaper generell uro i Max’ liv, men det er ingenting mot hva som møter dem da de luftes sammen med sin faste hundepasser for første gang. 
Hundefangere er en ting, enda verre er den revolusjonære opprørsgruppen av en broket forsamlig dyr ledet av kaninen snøball (perfekt gangster-stemmelagt av Christian Pettersson også kjent som Zawadi). 
De er er hevnere som har erklært krig mot menneskeheten som tror de har fått to nye firbeinte på laget. 
Og så har vi Fifi, en pomeranian som er forelsket i Max – uten at denne er spesielt klar over det. 
Det er ikke mangel på oppfinnsomme gags i denne filmen. 
Slikt fungerer fordi de ikke gjøres til hovedpoeng, men nærmest fyker forbi. 
Det vitner om solid overskudd. 
Hundeflokken blir imidlertid litt stor og ustyrlig etter hvert, på en måte som skygger litt for historien om Max og Duke. 
Det er litt synd, for mye av hundeglammet som serveres på veien er til å smile mer enn bredt av. 

ØYSTEIN DAVID JOHANSEN 
",1
"Filmanmeldelse:«Love & Friendship» 

Mye herlig humor med vakker enke på mannejakt. 

Storbritannia. 
Regi: Whit Stillman. 

Med: Kate Beckinsale, Chloë Sevigny, Alicia Johnson, Xavier Samuel, Tom Bennet, Morfydd Clark. 

De verbale perler står i kø når Kate Beckinsale sniker seg inn og ut av menns hjerter med eleganse, vidd og overdådig beregnende kynisme. 
Dette er en Jane Austen-skikkelse på sitt mest utspekulerte. 

Amerikaneren Whit Stillman har laget en fresk og underholdende versjon av Jane Austens bok «Lady Susan». 
Han har garantert tatt seg friheter, men de skarpe og detaljerte observasjoner Austen hadde når det gjaldt overklasselivet på den engelske landsbygda på 1700-tallet, ligger i bunn for denne historien. 
I tillegg er tidskoloritten beholdt, med sanselige kostymer og scenografi. 
En fryd for øyet også, med andre ord. 

Lady Susan er en enke som ikke sørger altfor sterkt ektemannens død. 
Beckinsale er overbevisende selvsikker som en kvinne med stålkontroll over potensielle elskere, og eventuelle ektemenn. 
Som en slange i Edens have beveger hun seg lett i terrenget og skaper konflikter, sjalusi og gråtetokter. 
Med venninnen Alicia (Sevigny) pønskes de mest infame planer ut. 

Filmens snert og styrke er balansegangen mellom de ironiske pilspissene og den gode, gammeldags romantikken. 
I skarp kontraste til sin frivole og manipulerende mor, er Susans unge datter en ubesudlet vakker sjel som fortviles over morens tanker om en ektemann for datteren. 

Datterens beiler er i Tom Bennets skikkelse en frodig karikatur av en stokk dum, pratsom, trivelig - og ikke minst svært rik godseier. 

I morens renkespill inngår også en annen ung mann, til forveksling lik de andre velkjente helteskikkelse fra Austens verden. 
I tillegg er det en kåt elsker, hans hylende kone og en del skikkelser som med økende uro observerer Lady Susans spill. 

Kvinne er kvinne verst - er et gjennomtygget begrep. 
Og Lady Susans metoder kan saktens aspiere til dette. 
Men det er noe frydefullt sjarmerende over hennes elegante overkjørsel av alle som kommer i hennes vei, og når renkespillet begynner å rakne, har hun et høyst levedyktig alternativ på lager. 

Resultatet er en godtepose med fin blanding av skarpe og søte smaker. 
",1
"TV-anmeldelse «OITNB»:For mye moro 

Maktspillet forsvinner nesten i all moroa, men Litchfield kvinnefengsel er snart tilbake i vant form, klar til å avsløre stadig flere fargerike hemmeligheter. 

«Orange Is the New Black», sesong 4 

Amerikansk dramaserie i 13 deler 

Hele sesongen slippes på Netflix torsdag 16. juni 

Fengselet var et nærmest harmonisk sted (til fengsel å være) da vi forlot det i sesong 3. 
Først og fremst fordi flesteparten av de innsatte plasket lykkelige rundt i en innsjø etter å ha stukket av gjennom et åpent gjerde. 

Etter to sesonger med tidvis blodig maktkamp, svingte «OITNB» dypt ned i indre drama i forrige sesong. 
Og når sesong 4 starter, er det med en så sterk overvekt av komedie at serien nesten tipper over. 

I det minste forsvarer den Golden Globe-nominasjonene i kategorien komedie, men ellers sitter mengden komiske momenter, rammet inn av lett slapstick-musikk, som en overdose moro. 

Heldigvis varer det ikke så lenge. 
Etter hvert som episodene utspiller seg, får vi både blod og drama tilbake i mindre doser. 

(OBS: 
Neste avsnitt inneholder spoilere for sesong 3) 

For det skjedde ting i forrige sesong også: 
Fengselet ble privatisert, halve staben sluttet i protest, Nicky ble sendt til høysikkerhetsfengsel og Sophia havnet på isolat – og la oss ikke glemme at Piper startet salg av brukte truser og at Alex ble angrepet i drivhuset mens de andre løp til innsjøen. 

Flere av disse trådene tas naturlig nok opp igjen i sesong 4. 
Konsekvensene av at fengselet har blitt et kommersielt foretak manifesterer seg raskt. 
Dobbelt så mange innsatte sprenger både do- og kjøkkenkapasitet, for ikke å snakke om de innsattes evne til å tolerere hverandre. 
Ikke at de noensinne var så gode på den biten. 

Les også om VGs besøk på «Orange»-settet (krever innlogging). 

Taylor Schillings Piper Chapman er dessverre redusert til en parodi på seg selv, der hun innbiller seg at hun er fengselets nye sjef og kun veksler mellom «gangster»- og «jeg er livredd»-uttrykk. 
Truse-tråden begynner også å miste spenningen. 
Til all lykke er det andre til å holde på interessen vår. 

Litchfield har fått en ny rødhåret dronning: kjendiskokken Judy King (Blair Brown) gjør både fanger og vakter starstruck og er en av brikkene i det stadig skiftende maktspillet «OITNB»-skaper Jenji Kohan lar utspille seg foran øynene våre. 

Brad William Henke som den nye sjefsvakten Piscatella skiller seg positivt ut i mengden. 
Og Pennsatuckys historie, som fikk dybde og ikke minst vekket uventet empati forrige sesong, blir også fulgt opp, hvor Taryn Manning makter fortsatt å skinne i sin nedtonede versjon av rollen. 

Sesongen får plusspoeng for å starte med et pang, og for å finne tilbake til komikk- og dramabalansen som dro oss inn i første omgang. 

Jo da, «OITNB» fengsler fremdeles. 

(Anmeldelsen er basert på de fem første episodene) 
",1
"Filmanmeldelse:«Central Intelligence» 

Mektige Dwayne «The Rock» 
Johnson er Facebook-vennen fra helvete. 
Og tilbake. 

USA. 
Regi: Rawson Marshall Thurber. 
12 års aldersgrense. 
Med: 
Dwayne Johnson, Kevin Hart, Amy Ryan, Bobby Brown, Chauty Spillane, Mark Burzenski. 

På Facebook kan man finne gamle venner – av og til eldgamle venner. 
Calvin (Kevin Hart) var engang gymnasiets aller mest lovende. 
Nå slurer han alvorlig med karriere og stillstand i livet – inntil Bob (Dwayne Johnson) dukker opp. 

Bob var engang skolens tjukkas og mobbeoffer nr. en. 
Nå påstår Bob at han vil hedre og elske og ære sin gamle venn Calvin – den eneste som berget ham under pinefulle skoledager. 

«Problemet» er bare at mobbeofferet har vokst seg til et to meter muskelberg med hemmelig oppdrag for CIA – og livsfarlige motstandere i hælene. 

Joda: «Buddyfilm», dette. 
Men av det nokså forvirrende slaget; det er ikke åpenbart alltid hvem som jager hvem og hvorfor. 
Men det store, altoverskyggende problemet er likevel et altfor tynt manus: filmen er rett og slett ikke morsom nok. 
(Det vet man, når man en halvtimes tid ut i filmen sitter og venter på de feilslåtte «bloopers-scenen» til slutt.) 

Slikt er kinkig for en komedie. 

JON SELÅS 

«Central Intelligence» har kinoremiere fredag 17.6. 
",0
"Filmanmeldelse:«Sensommer» 

Sensuell mystikk i snedig thriller-drama. 

Norge. 
12 år. 
Regi: 
Henrik Martin Dahlsbakken 

Med: 
Bente Børsum, Rolf Kristian Larsen, Heidi Toini 

Det er fingammel årgangsvin over Bente Børsums sobre spill i dette underfundige dramaet med slør av mystikk. 

Hun bærer sin rolles hemmeligheter med diskresjon og selvpålagt tilbakeholdenhet, og gir et godt bilde på resignasjon og usikkerhet når fortiden ramler inn i hennes store hus et sted i det nordlige Frankrike. 

Det unge regitalentet Henrik Martin Dahlsbakken har laget en film som i blant vibrerer sanselig med samspillet av musikk, naturbilder og spenning. 
Gradvis vikles vi inn i en historie der nåtid og fortid flettes sammen på en fascinerende måte. 

Det som skurrer er at enkelte overganger blir litt brå, og at de blir gjentagende. 
Det gjelder spesielt i samtalene mellom det unge paret. 

Børsum spiller en aldrende forfatter som nærmer seg slutten av et liv som skjuler en del mørke sider. 
Hun holder til i et svært hus der uvedkommende bør holde seg unna. 
Livet er strukturert helt til et ungt par på motorsykkel feier inn på gårdsplassen. 
Hvem er de - og hva vil de egentlig? 
Er de virkelige - eller gjenferd fra forfatterens eget liv? 

Disse underfundige og pirrende spørsmål bærer etterhvert preg av å bli en thriller med sensuelle undertoner. 
I det strengt lukkede hus - og hos den rigide forfatterinnen - åpnes skjulte rom. 
Dører smeller, personer kommer og forsvinner, erotiske minner og vonde erfaringer mikses, alt mens smektende fransk musikk fyller lerretet. 

Men noe mangler; replikkene til det unge paret er litt keitete og konstruerte. 

Gjennom hele filmen er Bente Børsum en bauta; diskret og lidenskapelig og med et blikk som uttrykker det meste med ørmså nyanser. 
Vel verd en Amanda-nominasjon! 

Som forfilm til «Sensommer» vises Dahlsbakkens kortfilm «Takk for turen». 
Det er en liten perle av en film. 
Det dreier seg om et aldrende homsepar, der den svenske veteranen Jan Malmsjø spiller den alvorlig syke samboer til Stein Winge; en raus, nøktern og varmhjertet fortelling. 

BORGHILD MAALAND 
",1
"Filmanmeldelse:Kjærlighetskrasj i kollektivet 

Trine Dyrholm stjeler filmen med et rystende portrett av en forsmådd kvinne. 

Regi: 
Thomas Vinterberg. 
Med: 
Trine Dyrholm, Ulrich Thomsen, Fares Fares 

I danske «Kollektivet» er vi tilbake til et 70-tall som føles fryktelig lenge siden. 
Hvor beslutninger tas ved håndsopprekning ved allmøte og middagslaging går på rundgang. 
Og det drikkes øl og vin til maten hver eneste dag. 
Vi nordmenn tenker gjerne på våre naboer i sør som langt mer frika og frigjorte enn oss her nord. 
Dermed kunne man kanskje sett for seg en film om et bofellesskap som en heidundrende fyllefest med hasjrøyken tungt over lokalet og frigjort sex i hjørnene. 

Thomas Vinterberg («Festen») unngår den aller verste romantiseringen. 
«Kollektivet» er ganske nedtonet, langt fra like utspjåka som karikerte «Tilsammans», og den har ikke like mye på hjertet som norske «Drømmeslottet» fra 1986. 
Den velstående arkitektprofessoren Erik får kjøpe barndomshjemmet i fasjonable Hellerup, men har ikke råd alene. 
Noe motvillig lar han seg dermed overtale av kona Anna, kjent nyhetsoppleser i TV, om å lage kollektiv med litt av hvert forskjellige folk. 
Skildringen av bofellesskapet byr ikke på noen overraskelser. 
Innflytterne gis få egenskaper hver, dette er 70-talls personer vi har sett mange ganger før: 
Radikaleren, hippiedamen med flere. 
Det er også et par barn med i fellesskapet som plasseres litt i periferien av fortellingen. 
Rare valg, ihvertfall når vi ser hvordan det går med dem. 

Men, kollektivet fungerer egentlig bare som ramme for et klassisk trekantdrama: 
Erik forelsker seg i en av sine studenter. 
Kona Anna viser storsinn og inviterer den nye kjæresten til å bo sammen med dem i bofellesskapet. 
Starten på det rene helvete for Anna. 
Trine Dyrholm gir et nydelig og hjerteskjærende portrett av hva som skjer når de liberale idealene totalkrasjer med virkeligheten. 
For, snakk om «fri kjærlighet» og deling klarer sjelden å trumfe egne følelser. 
Sagt på en annen måte: 
Sjalusi er ikke noe man kan vedta vekk på et allmøte rundt middagsbordet. 

Hvorfor bofellesskapet er valgt for å fortelle denne historien fremstår litt snodig, for det er når filmen dreier fokuset fra kollektivet til individet Anna at filmen virkelig blir god. 

ØYSTEIN DAVID JOHANSEN 
",1
"Filmanmeldelse:«The Neon Demon» 

En begavet regissør på villspor viser betydelig kapasitet for umenneskelighet. 

«THE NEON DEMON» 

USA. 
Regi: 
Nicolas Winding Refn. 
18 års aldersgrense. 
Med: 
Elle Fanning, Keanu Reeves, Christina Hendricks, Jena Malone. 

Danske Nicolas Winding Refn (44) har fått ord på seg som en kompromissløs gullgutt, litt sånn «Lars von Trier jr-aktig». 
Og derfor grenseløst på jakt etter å sprenge grenser – innenfor det aller beste selskap. 
Hans «The Neon Demon» derfor i årets hovedkonkurranse i Cannes. 

Winding Refn er utvilsomt hyperbegavet. 
Hans billedbruk er i en klasse for seg; «The Neon Demon» er estetisk et fandenivoldsk, styggvakkert maleri av betydelige dimensjoner. 

Problemet er at han også skal fortelle en historie. 
Denne gang om modellverdenen i L.A., der en bråvakker 17-åring skyver alt og alle til side med sitt blotte nærvær og sitt enorme «it». 
Det gir filmskaperen rikelig anledning til å fortelle en nedrig, stygg, umenneskelig og kynisk historie om noen mennesker i en nedrig, stygg, umenneskelig og kynisk bransje. 

Det er blitt en drittfilm om en drittbransje. 
Sånn sett er sikkert regissøren kjempefornøyd. 
Vi som skal se filmen, blir tvunget inn på en slags regimastubasjon proppfull av ulike fetisjer (inkludert en etter måten sakesløs nekrofiliscene); uhyre dvelende «meningsfullhet»; mennesker vi ikke bryr oss om (den ene vi bryr oss om, sørger Winding Refn for å utslette); skuespillere som dessverre også her og der må si noen replikker. 

Og jeg ser slett ikke bort fra at noen vil komme til å kalle dette et mesterverk. 

«The Neon Demon» har norsk kinopremiere fredag 9. juni. 
",0
"TV-anmeldelse:Sirkus O. J. Simpson er her, og du må se på! 

Om du trodde du fikk nok av O. J. Simpson-saken på 90-tallet, må du tro om igjen. 
Serien om rettssaken har blitt en TV-begivenhet du må få med deg. 

«American Crime Story: The People v. O. J. Simpson» 

Amerikansk krim/biografi/drama-serie i ti deler 

Sendes torsdager på TV3 kl. 22.30 (to episoder etter hverandre) 

Med: Cuba Gooding Jr., Sarah Paulson, Courtney B. Vance, John Travolta og David Schwimmer 

TV3 har tatt seg ulidelig god til med å sette den opp, men endelig kommer vårens store neglebiter-serie til Norge. 

«The People v. O. J. Simpson» 

Alle har hørt om saken, de aller fleste kjenner utfallet. 
Like fullt er «The People v. O. J. Simpson» forførende fascinerende fra første stund. 
Mye fordi fortellingen drypper av drøye ingredienser som rasisme, sexisme, klasse, systemmanipulasjon og mediemakt. 

Bakgrunn VG+: 
Stor sak om drapene i 1994 (krever innlogging). 

Starter med Rodney King 

Serien starter med en kort montasje av arkivklipp fra Rodney King-skandalen som tegner et avgjørende bakteppe for O.J.-saken. 
Svarte King ble utsatt politivold som ble fanget på kamera, men politibetjentene ble likevel frikjent av en hvit jury. 
Reaksjonen ble voldsomme opptøyer i LA i 1992 og et sterkt fokus på rasistiske fordommer i politiet. 
To år senere blir Nicole Simpson funnet drept. 

Mer om O.J: O. J. Simpson skyldig i væpnet ran og kidnapping. 

Først og fremst er «The People v. O. J. Simpson» et velspilt drama. 
Sarah Paulson, som allerede har markert seg i stjerneklasse i den svært annerledes serien «American Horror Story», tegner en mosaikk av et mangefasettert menneske av den tilsynelatende stoiske aktoren Marcia Clark. 

I episoden «Marcia, Marcia, Marcia» er Paulson så overbevisende at du vil gi Marcia en egen serie. 

Også Courtney B. Vance som O. J.s hovedforsvarer Johnnie Cochran og Sterling K. Brown som advokat for påtalemyndighetene leverer fengslende forestillinger og gnistrende sparring seg imellom. 
David Schwimmer som O. J.s venn og advokat Robert Kardashian legemliggjør med overraskende fintfølelse tvilen seerne selv må gjennom. 

Cuba Gooding Jr. i hovedrollen er definitivt fascinerende, men samtidig så voldsomt utagerende at man tidvis kan tro han spiller «Jerry Maguire»s Rod Tidwell om igjen. 

Har du lest: 
Cuba om O.J.-rollen: 
– Vi har gode intensjoner. 

Seriens største skuffelse er John Travoltas første TV-innsats på 36 år. 
Hans tolkning av kjendisadvokat Robert Shapiro er de første episodene så karikert at han mest av alt minner om en treårstrassig klovn. 
Jo mindre man ser av ham, jo bedre er serien. 

Tvil og skyld 

Nelson Cragg, som tidligere har levert bildene til to sesonger av «Homeland», suger deg inn i serien med et ytterst nysgjerrig kamera. 

Det zoomer seg inn på aktørene etter tur og stiller dem til veggs, det danser rundt dem i forvirring eller dramatikk, og det zoomer ut for å vise O.J. 
Simpsons nakne rygg, tynget av dødsbudskapet og en skyld vi bare kan spekulere i. 

Kameraet følger glidende med politiet som undersøker åstedet og advokatene som haster langs korridorer, og det kommer klaustrofobisk tett når vi skal minnes på paparazzi-trykket aktørene møter. 

Fikk du med deg: 
Simpson skriver bok om kona - igjen. 

Den velbalanserte regien i de første episodene er signert Ryan Murphy, mannen bak den andre antologi-serien på FX, «American Horror Story», samt «Glee», «Nip/Tuck» og «Scream Queens». 
Han deler regien med Anthony Hemingway («Treme» og «Shameless») og John Singleton («Boyz n the Hood»). 

Manuset er skrevet av biografi-ringrevene Scott Alexander og Larry Karaszewski («Ed Wood», «Larry Flynt», «Man on the Moon» og «Big Eyes»), og sikrer både handlingsmettede enkeltepisoder med snerten dialog og en helhet som bygger serien til en hardtslående bølge. 

La den for all del skylle over deg! 
",1
"Filmanmeldelse:«Alt det vakre» 

Krevende og uredd, men litt sprikende film om et turbulent samliv. 

«Alt det vakre» 

Norge. 
For alle. 
Regi: 
Aasne Vaa Greibrokk. 
Med: 
Magnus Krepper, Anne Elenora Jørgensen, Kristoffer Joner, Andrea Bræin Hovig, Emil Johnsen, Marte G. Christensen, Preben Hodneland, Isabel Toming. 

Det mangler ikke på ambisjoner i Aasne Vaa Greibrokks debut som spillefilmregissør. 
Det er heller ingen mangel på gode skuespillere. 
Men å nøste sammen en fortelling om et turbulent kjærlighetsliv sett gjennom tre akter i et skuespill, med flere sette skuespillere i «hovedrollene», er krevende. 

Brikkene faller fint sammen mot slutten, men underveis blir fortellingen noe oppstykket. 
Det tar tid før vi kommer under huden på de to det hele dreier seg om; Sarah og David. 

Kort fortalt handler det om en forfatter som sitter på hytta og vil oppsummere de beste sidene av sitt liv; det lange samlivet med Sarah. 
Dette skal bli et teaterstykke, og David må ha hjelpav Sarah – som han forlot ti år tidligere – til å finne tilbake til kjernen i et forhold som helt fra starten bar preg av å være et prosjekt. 

«Prosjektet» gikk ut på at de ikke skulle gifte seg, men holde sammen – og at Sarah, som også ville knulle andre menn enn David, skulle få ha sine elskere i fred. 
Dette hørtes ut som en grei sak for begge da de var 23; unge og frigjorte som de var. 

Men ettersom årene går revner den noe naive idealismen, og de destruktive krefter tar over. 
Sarah som hadde en drøm om å være symbolet på den seksuelt frigjorte kvinne, og at dette skulle formidles gjennom Davids forfatterskap, skjønner at hun i større og større grad blir et «prosjekt» i sin manns liv. 
Samtalene blir mer aggressive, det samme gjelder konsumet av vin og sigaretter. 
Ironi og bitre ord erstatter respekt og intimitet. 

Danske Ann Elenora Jørgensen og svenske Magnus Krepper overbeviser godt som paret som møtes igjen. 
De formidler skepsis, tvil og etter hvert en inderlig ømhet som kjennetegner to mennesker som har levd livet – og overlevde de bitre undertoner. 

Valget av tre skuespillerpar til å spille de to i ulike livsfaser er smart; utvikling og endring i forholdet poengteres og de utfyller hverandre. 
Mer enn å egentlig forklare det besettende i forholdet, er det små stemninger som understreker deres nærhet. 

Iblant er preget av teater litt påfallende, særlig i en del replikkføring som har en klar litterær tilnærming. 
Riktignok dreier det seg om en forfatter og hans intelligente samboer – og om et teaterstykke – men ordbruken gir iblant assosiasjoner til en sceneoppsetning. 

Et sterkt relasjonsdsrama ala dramatiker Lars Noren er ikke dette, men det er oppløftende å se en ung norsk filmskaper med ambisjoner om å skape filmdrama som krever noe av deg. 
",1
"Filmanmeldelse:«The Conjuring 2» 

Grøsser hjemsøker seg selv. 

«The Conjuring 2» 

USA. 
15 år. 
Regi: 
James Wan. 

Med: Patrick Wilson, Vera Farmiga, Madison Wolfe. 

Ikke bare er «The Conjuring 2» en effektiv grøsser. 
Den er også noe så sjeldent som «en god nummer to». 

Det paranormalt kyndige, «ghostbustende» ekteparet Warren ankommer nitriste Enfield i Nord-London i 1977, rede til å gjøre igjen det de gjorde i den første filmen fra 2013: 
Noe så gammelmodig grøsseraktig som å «rense» et hus for onde ånder. 

(Man aner overnaturlige krefter allerede her. 
Landingen i England blir nemlig akkompagnert av The Clash’ «London Calling», en låt som skummelt nok ikke ble gitt ut før to år senere). 

Vi er midt i punken og Thatchers harde England. 
Huset vi skal til er en kondemneringsklar rønne, men likevel bebodd av en alenemor og hennes fire barn. 
Ikke siden – øh – 1970-tallet har man sett en skrekkfilm med så mye britisk 1970-talls kjøkkenbenkrealisme (knapt da). 

Ungene lengter etter pappa, som har fått tvillinger med naboen. 
Han yngste stammer, for å fremstå som ekstra hjelpeløs. 
Det lekker i kjelleren, stuen er kledd i vegg-til-vegg teppe, barnas soverom er fulle av plakater av David Soul og Bay City Rollers. 
Fargene er nedtrykkende blågustne, det regner ofte og mye. 

Den yngste jenta i hjemmet, Janet, har absolutt alle tegn man vanligvis forbinder med å være skikkelig besatt av kultne ånder. 
Hun slynges opp av sengen, kastes i veggene, snakker med en ond gammel manns stemme. 

Kan det likevel være at hun jukser? 
(Skikkelig flink, i så fall). 
Ekteparet Warren, som kommer over til slummen som en rik onkel og tante fra Amerika, kan ikke være helt sikre. 
De kommer uansett som en strime av håp fra Den nye verden. 
Ikke minst Ed (Wilson), som både kan oppdra ungene, fikse lekkasjer og imitere Elvis Presley. 

«The Conjuring 2» er ikke stort mer enn et oppkok av «The Excorcist» (1973) og «Poltergeist» (1982). 
Den går ikke av veien for simpelt «bø!»-effektmakeri og smygende kamerakjøringer, en demon som ser ut som Marilyn Manson rundt år 2000 og, tja – alle sjangerens velbrukte klisjeer. 

Poenget er at den får så mye mer ut av klisjeene enn de fleste av sine konkurrenter på dette markedet, og generelt er flinkere i alle ledd (inkludert det «emosjonelle»). 
Den er kort sagt vellaget – av mannen som seiler opp som sjangerens viktigste regissør, James Wan. 
Dessuten: 
Velspilt av både store og små (Farmiga tar rollen meget alvorlig), med øyeblikk av både humor og varme. 

Den er også godt og vel en halv time for lang for sitt eget beste. 
Men skitt au. 
Den er tilfredsstillende guffen, denne her. 

MORTEN STÅLE NILSEN 
",1
"Filmanmeldelse:«The Nice Guys» 

Det viktigste med «The Nice Guys» er at Russell Crowe og Ryan Gosling finner tonen. 

«THE NICE GUYS» 

USA. 
Regi: 
Shane Black. 
15 års aldersgrense. 
Med: 
Russell Crowe, Ryan Gosling, Matt Bomer, Kim Basinger. 

Vi er i Hollywood i 1977. 
Tiden og stedet er gammelglorete, pornoinfisert og voldelig. 
Og to ytterst feilbarlige detektiver skal forsøke å løse et mysterium, så et til og til slutt enda ett. 

Formen er den gode gamle «buddy-filmen», der to høyst ulike typer tvinges sammen: 
Den lubne, men muskelsterk slå-først-spør-etterpå-typen Russell Crowe og den fomlete og alkoholiserte og magre Ryan Gosling. 

«Mysteriene» da to skal løse, er ikke all verdens originale. 
Forbildene er klare, nostalgien høyst følbar og moralen definitivt fraværende. 
Det blir en oppvisning av svart humor, elendige motiver og grov vold. 
Nokså mye dumskap også, forresten. 

Men dumskap kan være moro. 
Og det står ikke til å nekte for at Crowe & Gosling trives sammen med kjapp timing, råtne replikker og lave instinkter. 
Det er de to herrenes kjemi, samt det faktum at filmen både har en fenomenal tidskoloritt og aldeles utmerket foto, som gjør at dette er en popkorn-rulle over det gjennomsnittlige. 

JON SELÅS 

Norsk kinopremiere er fredag 10. juni. 
",1
"Filmanmeldelse:«Robinson Crusoe» 

Glimrende animasjon, overforing med action og en ganske råtten historie gjør denne filmen vanskelig å plassere. 

Frankrike. 
Regi: 
Ben Strassen, Vincent Kesteloot. 
6 år. 
Stemmer: 
Jostein Jacobsen, Jakob Oftebro, Maria Haukaas Mittet, Iselin Solheim, Ingerid Vollan, m.fl. 

Joda, det er en fyr som heter Robinson, her. 
Riktignok ingen Fredag. 
Men en Tirsdag – papegøyen Tirsdag. 
Vi snakker alts en meget fri bearbeiding av den klassiske øyboersagaen. 

Animasjonen er overveldende god! 
Problemet, særlig hvis man tenker på den yngste målgruppen, er at historien er forholdsvis rå, med død og mishandling og nokså skremmende scener. 
I tillegg er det så mye skrik og skrål og snublescener og ville forfølgelser, at man kan bli helt svimmel. 

Dette er en fransk/belgisk animasjonsfilm. 
Og det virker som man på død og liv skal forsøke å overdøve den sedvanlige amerikanske animasjonsdominansen. 
Det gir liten grunn til begeistring. 

Mye kaos, lite kos. 

JON SELÅS 
",0
"Filmanmeldelse:«Et helt halvt år» 

Her skal det grines; romantikkens og takknemlighetens tårer! 

«ET HELT HALVT ÅR» 

USA. 
Regi: 
Thea Sharrock. 
Tillatt for alle. 
Med: 
Emilia Clarke, Sam Claflin, Vanessa Kirby, Charles Dance, Brendan Coyle. 

Joda, vi snakker filmatisering av Jojo Moyes ufattelig bestselgende roman. 
Vi snakker «chick-lit» i utallig potens. 
Vi snakker romantikk og til dels sentimentalitet i nokså ubegrensede mengder. 

Med andre ord: 
Hele konseptet er utpreget elsk det / hat det. 
Jeg sier, uten å skjemmes: 
Dette er til å elske; varmt og inderlig! 

Men forfatteren savner viktig scene i filmen: 
Voldtektsscenen ble kuttet 

Ettersom omtrent halve landet har lest romanen, er faren for å spoile liten; menigheten vet nøyaktig hva den får. 
Men altså: 

I en liten engelsk landby lever 26 år gamle Louisa «Lou» Clark. 
Søt og nydelig og på sett og vis forlovet. 
Men arbeidsløs. 
Derfor svarer hun på en annonse om å bli en slags selskapsdame for en ung mann, tidligere forretningshai, nå lam fra brystet og ned. 
Denne unge mannen, Will Traynor, er seriøst og uopprettelig på nedtur, både fysisk og psykisk. 

Slik nyter hun suksessen: 
- Livet er lettere å leve nå 

Selvfølgelig vet vi hvordan det går. 
Og en spesiell og temmelig kontroversiell slutt kommer også uavvendelig. 

Spørsmålet blir altså ikke om hva som skjer. 
Men hvordan. 

Og det er her «Et helt halvt år» etter hvert fjerner enhver ergrelse og tanke på om hvor forutsigelig og for så vidt formalisert filmen og historien egentlig er: 

Emilia Clarke («Daenerys Targaryen», hun med drakene i «Game of Thrones», ja) og Sam Claflin (sist sett i «The Hunger Games» og «The Huntsman») lager en festforestilling ut av filmen, med perfekt personkjemi og en timing i samspillet som rett og slett er en fryd. 
Særlig Clarke er ufattelig bedårende, men også smart og sensuell og original og full av appellerende liv. 

Rundt de to er en vakkert plukket bukett av meget godt utfyllende biroller, som aldri tar fokus og hele tiden leverer presist. 
Så vi får en historie som også har små sideblikk på det det britiske klassesamfunnet, arbeidsløshet, finansverdenens aktører, drømmer som kanskje skal – kanskje skal ikke – oppfylles. 
Alt dette er krydder i en film, som viser en imponerende bredde også i sin belysing av ansvar, sorg, kjærlighet og samhold. 

Blir det for mye av det gode? 
Tja – nei. 
Av og til må det være lov til virkelig å gi etter for også de store opplevelsen. 
Og jeg vil tro at «Et helt halvt år» vil kunne bli for en ny generasjon, hva klassiske «Love Story» ble for oss gamliser helt tilbake i 1970: 
Skjellsettende romantikk! 

Jojo Moyes roman har solgt noe slikt som ufattelige 600 000 eksemplarer her til lands. 
Storparten av disse vil og kan og bør nå gå på kino. 
Regner vi med ektemenn, forloveder, kjærester og andre som vil bli forlangt som medgående papirlommetørklebærere, kommer dette til å bli årets mest sette film i Norge. 

JON SELÅS 

«Et helt halvt år» har kinopremiere fredag 3. juni. 
",1
"TV-anmeldelse «Roots»:Familiesaga farget i blod 

I rekken av mer eller mindre meningsløse nyinnspillinger vi har sett på film og TV de siste årene (jeg sikter til for eksempel «A-Team», «MacGyver» og «Baywatch»), skiller «Roots» seg ut som meningsfull. 

Historisk dramaserie i 4 deler 

Tilgjengelig på HBO Nordic fra tirsdag 31. mai 

Produsert av History Channel og A&E Networks 

Med: Malachai Kirby, Forest Whitaker, Laurence Fishbourne, Jonathan Rhys Meyers, Anna Paquin. 

Det er straks 40 år siden Alex Haleys bok om den afrikanske krigeren Kunta Kinte og hans etterkommere raste inn på New York Times bestselgerliste, og det er 39 år siden den første TV-tolkningen, «Røtter», overrasket kanalsjefene med å fenge over 100 millioner amerikanere (les mer om «Røtter»-historien og kontroversene under denne anmeldelsen). 

Stadig aktuell 

Vi har i årene siden fått flere fremstillinger av slavehandelens brutale natur, som i filmene «Amistad», «Django Unchained», «Twelve Years a Slave» og TV-serien «The Book of Negroes». 
Nå har vi fått en nyinnspilling av «Roots». 

Har du lest: 
Jada Pinkett Smith vil boikotte Oscar-utdelingen. 

«Roots» er ikke et hvilket som helst kulturelt produkt. 
Det er den kanskje mest kjente slaverifortellingen i USA fortalt fra slavenes ståsted. 
Samtidig er versjonen fra 1977 utdatert for dagens TV-seere. 
Å få en ny versjon for en ny generasjon virker logisk. 

Historien er dessuten stadig aktuell. 
Svartes kamp for egen identitet i et blendahvitt samfunn har tatt en annen form, men problemet ligger der stadig. 
Vi trenger ikke gå lenger tilbake enn til årets Oscarutdeling med #Oscarssowhite for å påpeke ett felt der det fremdeles er en stor skjevrepresentasjon. 

Fra kriger til slave 

Serien starter i Juffure i Gambia i 1750, der Kunta Kinte blir født i mandinka-stammen. 
En konflikt mellom flere stammer over slavehandel er i ferd med å bygge seg opp. 
Vi får se stammens hverdagsliv, fest og ritualer, og Kuntas kamp for å bli mann. 

Helst vil han studere i Timbuktu, men faren Omoro Kinte innprenter at en mandinka-krigers største plikt er å stifte familie og føre slektens tradisjoner videre. 
Lenger kommer vi ikke i den konflikten før Kunta blir kidnappet av slavehandlere, solgt til briter og fraktet til Amerika. 

Han blir kjøpt og får slavenavnet Toby, men Kunta forstår ikke hvorfor slavene der ikke prøver å rømme, og nekter å vedkjenne seg navnet – til han blir pisket til å kalle seg Toby. 

– 
Du kan ikke kjøpe en slave, du må lage en, forklarer oppsynsmannen. 

Og «Roots» viser i grell detalj hvordan de «lager» en slave av stolte Kunta Kinte. 

Lang, men hoppende 

Episodene varer i nesten én time og tre kvarter, og tillater en god del karakterutvikling. 
Blant annet får vi se Malachai Kirby gå fra å utsondre livslede og stolthet som Kunta og til stilltiende, motvillig å spille med som Toby. 
Forest Whitaker er en smertefull nytelse å se som Fiddler, slaven som tar seg av Kunta, og Regé-Jean Page viser et rikt register i rollen som Chicken George, resultatet av plantasjeeieren Tom Leas voldtekter av Kuntas datter Kizzy. 

Likevel forkorter «Roots» nødvendigvis mye, og med et handlingsmettet plott (det er mange fluktforsøk, oppbrudd og fysiske avstraffelser), lider flere historietråder av for voldsomme hopp. 
Etter å ha sett hvordan Kunta overførte «krigerånden» til datteren Kizzy, blir hun avspist med brå overgang til moren til voksne George i episode to. 
Den ufyselig slaveeieren Tom Lea, derimot, ganske endimensjonalt spilt av Jonathan Rhys Meyers, får uventet mye spillerom. 

Laurence Fishburne har fortellerstemmen som Alex Haley, men høres stort sett bare kort i starten av hver episode. 
Mens det helt i starten snakkes ulike stammespråk, slår stammene snart over på gebrokkent engelsk, som er standarden i amerikanske filmer om folk som snakker noe annet enn engelsk. 
Det klinger ikke helt naturlig for europeiske seere. 

Identitet som menneske 

Kameraspråket er lekent og stort sett lekkert. 
Det er en frihet i bevegelsene der som bevares fra Kuntas sprint gjennom slettene ved Juffure, til fluktforsøkene i Virginia og hanekampene Chicken George styrer. 
Når Kunta kanaliserer livet i Afrika i visjoner eller drømmer, speiler de glidende kamerabevegelsene i nåtiden friheten i fortiden. 

Nye «Roots» er et tradisjonelt, vellaget melodrama med en spesielt vond historie. 
Den er både en familiesaga farget i blod og en fascinerende fortelling om å gjenvinne sin identitet som menneske i umenneskelige omgivelser. 

INGVILL DYBFEST DAHL 

(Anmeldelsen er basert på tre episoder) 

Kontroversen rundt «Røtter» 

Da TV-serien basert på Alex Haleys bestselgende roman kom i 1977, var den nærmest en kulturell revolusjon i seg selv: 
Heltene var svarte og skurkene var hvite. 
Kanalen ABC var så redde for at serien skulle ødelegge seertall-statistikken at de sendte episodene etter hverandre i åtte dager – for å få det overstått. 
Men i stedet for å floppe, ble «Røtter» den mest sette TV-serien i amerikansk historie. 

Mer om film: 
Derfor takket Will Smith nei til «Django Unchained». 

Slavehandelen ble mer enn noen kliniske setninger i en skolebok eller en romantisert «Onkel Toms hytte» eller «Tatt av vinden»: 
Nå så rundt 100 millioner amerikanere den brutale tradisjonen brettet ut på TV. 
En hel nasjon ble konfrontert med sin egen historie. 

Det skal sies at «Røtter» var en nedtonet adaptasjon av boken. 
For å være mer lettsvelgelig for hvite seere, ble flere brutale scener kuttet og de hvite rollefigurene ble større. 
En hvit slaveskipskaptein med samvittighetskvaler ble også lagt til. 

Men «Røtter» var likevel for mange første gangen de fikk se den menneskelige siden av slavehandelen: 
Seerne fikk se hvor slavene kom fra og at de hadde rike liv, før de ble bortført til Amerika og et liv i lenker. 

Forfatter Alex Haley baserte boken på research og slektsgranskning. 
Han hevdet selv å være syvende ledd av Kunta Kintes etterkommere. 
I ettertid har flere sådd tvil om historiens historiske autentisitet: 
Blant annet skal legenden om Kunta Kinta i Juffure stamme fra Haley selv. 
Forfatteren kalte boken «faction», en blanding av fakta og fiksjon, mens serien ble markedsført som en sann historie. 

Han ble også beskyldt for plagiering. 
Søksmålet fra Harold 
Courlander endte med et forlik utenfor retten og Haley medgikk å ha brukt partier fra Courlanders «The African» (1967) i «Røtter». 

Ifølge History-kanalen, som står bak nyinnspillingen, førte boken og serien uansett til at antall universiteter som tilbød African American-studier økte fra noen få til over 250. 
I tillegg kom en økning av nyfødte med Afrikansk-inspirerte navn. 

VG om «Røtter»: 

Alex Haley: 
«Unge mennesker rundt om i de fleste industrialiserte land er i ferd med å bli rotløse. 
De gamle familiebåndene brytes ned og generasjonene skille sfra hverandre. 
Med min bok har jeg opplevd en helt utrolig reaksjon: 
Unge mennesker går nå til sine besteforeldre og spør dem om fortiden, om sine forfedre. 
De søker i gamle arkiver, i kirkebøker, for å finne sine røtter». 

«Selv mener Alex Haley at boken og TV-serien har bidratt til den amerikanske negerens selverkjennelse og identitet. 
Mens mange i alt for mange år har trodd at afrikanerne klatret rundt i trærne, har Haley vist at de hadde et veloppbygd samfunn og en sofistikert egenkultur». 

Det første utkastet til begynnelse av boka ble skrevet på skrivemaskin ombord den norske fraktebåten Villanger: 
«De tre månedene jeg var ombord i Villanger fra Los Angeles, rundt Sør-Amerika og tilbake igjen til Los Angeles, var min mest produktive periode i løpet av de 12 årene jeg holdt på med «Røtter». 
",1
"Filmanmeldelse:«Money Monster» 

Det er ikke mangel på sympatiske stjerner - snarere mangel på retning og mening, som undergraver «Money Monster». 

USA. 
Regi: Jodie Foster. 
15 år. 
Med: 
George Clooney, Julia Roberts, Jack O'Connell, Dominic West. 

Jodie Foster i registolen, George Clooney og Julia Roberts i hovedrollene – det lukter suksess lang vei! 
Filmen ble forøvrig vist utenfor konkurranse under årets filmfestival i Cannes. 

Likevel går det galt etter hvert. 

Clooney er en overhyper programleder for et slags pengeshow på TV; et løssluppent og overfladisk og gjennomkommerst konsept for de seerne som vitterlig har penger. 

Det er, som man vet, temmelig mange i USA som slett ikke har. 
Og der kommer terroren settende inn: 
En desperat ung mann, som har mistet det lille han hadde på en tidligere anbefalt «gullaksje» fra Clooneys program, okkuperer simpelthen studioet på direkten. 
Og forlanger å forbli på direkten. 
Mens TV-produsenten Julia Roberts skal styre det hele. 

Opplegget til en ren underholdningsthriller er greit nok. 
Men ting skal bli mer kompliserte enn som så. 
For hvordan var det nå egentlig med denne råtne «gullaksjen»? 
Hva var bakgrunnen for at det gikk som det gikk? 

Med andre ord: 
Vi får et plott nr. 2, som handler om pengemaskineriets kynisme, rikfolks evne og vilje til manipulering og slike ting som knytter seg til det moderne kapitalistmaskineriets aller sletteste sider. 

Og akkurat her, mellom «underholdning» og «alvor» forskrever «Money Monster» seg nokså umusikalsk, nokså kynisk og langt fra uproblematisk. 

Filmen har norsk kinopremiere fredag 3. mai. 
",0
"Anmeldelse:«Top Gear» 

Nye «Top Gear» må sette opp tempoet – og dempe skrålingen. 

Nypremiere, BBC Brit, tirsdag kl. 22.00 

Med: Chris Evans, Matt Le Blanc, The Stig 

«Top Gear» var i en årrekke BBCs største globale suksess. 
Bilprogrammet selv ikke-bilister kunne se med utbytte. 

Den britiske ur-harryen Jeremy Clarksons ego satt en stopper for moroa i fjor, da statskanalen omsider så seg nødt til å be krølltoppen sette seg i førersetet og skygge bilbanen, etter én kontrovers for mange. 

Den «klassiske besetningen» – Clarkson, James May og Richard Hammond – jobber for tiden med en ny serie, spunnet over samme lest, for Amazon. 

Radioprateren Chris Evans og skuespilleren Matt LeBlanc – han som hadde litt vondt for det i «Venner for livet», dere vet – har fått det tunge ansvaret det er å ta BBCs mest innbringende, men også svært dyre produksjon videre. 

Ingen udelt attraktiv jobb, ville man tro, og nye «Top Gear», som hadde premiere i England i går, blir allerede omtalt som «Flop Gear» av blodtørstige fans på sosiale medier. 

Det er Chris Evans som må ta mesteparten av agget. 
Ikke helt ufortjent heller, skal det vise seg. 

Altså: 
Evans må roe seg ned. 
Han er anmasende i sin iver etter å forsikre oss om at alt er like gøy som før – helt sant, æresord! – og han skriker mer enn han snakker. 

Han er ukomfortabel i studio, blant publikum, der han skriker og skråler og hopper rundt som en manisk tenåring. 
Han er ukomfortabel i de korte gjestintervjuene med kokken Gordon Ramsey og skuespilleren Jesse Eisenberg, der han blir overbærende pedagogisk som en barneskolelærer. 
Han er ukomfortabel i fortellerstemmen også. 
Den er maniert, og avslører med større tydelighet enn før at det leses fra manus. 

Slik var det sikkert før også – de færreste snakker med så mange ordrim i talen som programledere i «Top Gear». 
Men poenget er jo at det skal høres spontant ut. 

Verst er det at kjemien med Matt LeBlanc er så totalt ikke-eksisterende. 
LeBlanc er ikke noe fyrverkeri akkurat – men dorsk på en sjarmerende måte – og satt opp mot Evans’ fyrrige, noe infantile «nå har vi det moro, dere!»-stil, blir det krasj. 
Ikke i et sekund tenker man at dette er mennesker som godt kunne tatt en øl sammen etter opptak. 
Si hva du vil om den klassiske trioen. 
Men troverdig kjemi hadde de. 

De to lange sekvensen der USA møter England til kamp – først en tur fra London til Blackpool i hver deres Reliant Robin (trehjuling i fiberglass, og som sådan en vits), dernest en runde med Jeep mot Landrover i ulendt terreng – er forbausende langdryge og kjedelige, fulle av anstrengt jovialitet. 

De to klarer seg noe bedre på egenhånd, henholdsvis i ørkenen i en Nomad offroader (LeBlanc) og i en Dodge Viper på en amerikansk militærstasjon (Evans). 
Ørkensekvensen er glimrende produsert, og en anledning til å se de britiske lisensbetalernes penger på skjermen. 

Sikkert ikke lett å hoppe etter Clarkson. 
Og det er grunn til å tro at serien tar seg opp etter at premierenervene har lagt seg (første episode lirer av seg to vitser på Clarksons bekostning umiddelbart, for å liksom få det ut av veien). 

Men dette var ikke så veldig gøy, dessverre. 

MORTEN STÅLE NILSEN 
",0
"Filmanmeldelse:«Warcraft: The Beginning» 

Ork mot menneske i film basert på spill. 
Verdens dølleste utgangspunkt. 
Men «Warcraft» er ikke så ille som man skulle tro. 

«Warcraft: The Beginning» («Warcraft») 

USA. 
12 år. 
Regi: Duncan Jones. 

Med: Toby Kebbell, Paula Patton, Travis Fimmel. 

Hmm. 
Premiere i Europa to uker før USA? 
Ingen Securitas-vakt tilstede på pressevisningen for å forhindre videopptak, slik det pleier når store amerikanske popcornfilmer basert på dataspill eller superhelt-tegneserier vises for første gang? 

Dette, samt det at premieredatoen ble skjøvet et halvt år frem for å ikke kræsje med «Star Wars VII: The Force Awakens», kan bare bety én ting: 

Filmselskapet har liten tro på «Warcraft». 

Som altså er den første spillefilmen basert på World OfWarcraft, online-rollespillet som har lagt beslag på oppveksten til mang en ung nerd. 

Utgangspunktet kunne knapt vært verre. 
Selvsagt er det ikke dette verden trenger nå. 
Direkte deprimerende er det at det er den lovende Duncan Jones – loven tilsier at man alltid må opplyse om at han er David Bowies sønn – som har tatt på seg det håpløse oppdraget. 

Litt blidere blir man når man får se hvordan han har løst oppgaven. 
«Warcraft» er nemlig ikke den kvalifiserte katastrofen den lå an til bli. 

Vi skal til krigens opprinnelse. 
Den mellom orkene og menneskene. 
Orkenes verden er i ferd med å dø. 
De må innta menneskenes by Azeroth for å overleve. 

Hvordan? 
Via en portal, og med den nedrige ork-høvdingen Gul’dan og hans horder til hjelp. 
Gul’dan tar i sin tur makten sin fra det som kalles Fel – en magisk kraft, irrgrønn av farge, som bruker levende liv som brensel. 

Fel er uhumske greier, «skapt av død», og korrumperer den som benytter seg av den. 
Flere enn Gul’dal som har oppdaget egenskapene dens da, kanskje? 
Den slags kan vi ikke avsløre her. 
Men vi kan konstatere at «Warcraft» er film full av svik, både reelle og innbilte, og at Jones til tider spiller ut den banale historien som om den var en storslagen shakespearesk tragedie. 

Det som redder filmen, er imidlertid ikke dramaet, men humoren. 
Jones, som muligens har hatt problemer med å ta filmen helt alvorlig, er overraskende rundhåndet med de små smilene, både i det visuelle og i dialogen. 

«Warcraft» er like grønn som «Avatar» (2009), og til tider like snodig som fjorårets (sterkt overvurderte) «Mad Max: Fury Road». 

For en WoW-novise vil den første timen være nokså forvirrende. 
Men etter halvgått løp kan man lene seg trygt tilbake i stolen, og heie på heltene, de være seg menneske (Lothar, Khadgar) eller ork (Garona, Durotan). 

Begge er mulige å føle for. 
Jones skal ha ros for å ha gitt alle karakterene humane trekk. 
De er feilbarlige og ambivalente. 
Kun Gul’dan er tvers gjennom kulten. 

Og det hjelper at det faktisk er mulig å holde følge med hvem som er hvem i de gigantiske CGI-slagene, en sjelden luksus i våre dager. 

Jones klarer ikke å lage gull av dette materialet, hinsides klisjébefengt som det er. 
Men på sitt beste, i cirka 45 minutter av de to timene, kan «Warcraft» være det mest originale, eksentriske spetakkelet av denne typen vi har sett på denne siden – tja, «Pacific Rim» (2013)? 

MORTEN STÅLE NILSEN 
",1
"Filmanmeldelse:«Alice Through The Looking Glass» 

Tynn, men overdådig visuell retur til Eventyrland. 

«Alice Through The Looking Glass» 

USA. 
Fra 9 år. 
Regi: 
James Bobin. 

Med: Mia Wasikowska, Johnny Depp, Helena Bonham Carter, Anne Hathaway. 

De færreste likte Tim Burtons «live action»-nyinnspilling av «Alice i eventyrland», fra 2010, særlig godt. 
Men penger spilte den inn. 
Derfor én til. 

Britiske James Bobin har tatt over regien. 
Det merkes knapt. 
Burtons mettede farger og viktorianske visuelle eksesser råder fremdeles grunnen – filmen ser ut som en psykedelisk twistpose. 

Og akkurat som Burton ikke primært er kjent for sin vektlegging av manus og historie, selv når han har et godt manus og en god historie – vel, så følger Bobin ham tett der også. 

«Alice Through The Looking Glass» dikter fritt, men tynt over forfatteren Lewis Carrolls grunnmateriale, og introduserer sågar en håndfull nye karakterer. 

Når Alice faller gjennom speilet denne gang, er det for å falle ned i et Eventyrland der Hattemakeren er deprimert inntil det dødelige – sørgende over familien han har mistet. 

Det blir opp til Alice å reise til fortiden for å forandre historien, subsidiært «lære av den». 
På ferden møter hun selvsagt både Den hvite dronningen (en bokstavelig talt blek Anne Hathaway) og 
Den røde dronningen (en passende teatral Helena Bonham-Carter), samt Tweedledee og Tweedledum igjen. 

Dessuten: 
Tiden selv, i Sacha Baron Cohens stive, strunke skikkelse. 
Han er nesten like «camp» som Johnny Depps manisk manierte, anselig irriterende Hattemaker. 
Men lettere å ta, på alle vis. 

Science fiction-elementene vil få voksne til å tenke på Terry Gilliam, ikke minst «Time Bandits» (1981), og barn til å falle av. 
Det er som nevnt ikke mye plot å snakke om her, men det som er, er hektisk og masete. 

Mest av alt oppleves «Alice Through The Looking Glass» som en tur med en 3D-attraksjon i en fornøyelsespark. 
Den som går i håp om å få se en engasjerende fortelling, vel fortalt, vil føle seg nokså tom og utilfredsstilt etterpå. 

Se den for scenografien og den sympatiske Wasikowska. 
Da blir du ikke så alt for skuffet. 

MORTEN STÅLE NILSEN 
",0
"Filmanmeldelse:«Den lille prinsen» 

Gammel klassiker i nydrømt utgave. 

«Den lille prinsen» 

Canada/Frankrike. 
6 år. 
Regi: 
Mark Osborne. 

NORSKE STEMMER: 
Alva de Wangen, Ivar Nørve, Cathrine Bang Norum 

Ikke en filmatisering av Antoine de Saint-Exupérys elskede fortelling fra 1943 (Ari Behns favorittbok!) per se. 
Mer en hyllest til den, som spinner videre rundt filosofien den brakte til torgs: 
Ta vare på fantasien din, barn, du kommer til å trenge den som voksen. 

Liten pike flytter til grått homogen, gusten forstad med Mor, for å bedre sjansene sine til å komme inn på en prestisjetung skole. 
Mamma mener utelukkende vel, men er av tigertypen: 
Liten pike skal pugge og følge programmet. 
Vennskap og lek, og andre «uvesentlige» ting, er det tidligst tid til neste sommer, og da kun mellom 13.00 og 13. på torsdager. 
Alt for at Liten pike skal bli en «god voksen». 

Ett hus skiller seg ut i det monokrome bybildet: 
Naboens gule kråkeslott. 
Han viser seg å være en skrullete gammel mann med et fly i hagen. 
Det sier seg selv Liten pike får ikke lov til å snakke med ham. 
Det sier seg også selv at hun gjør det likevel, og at verden, ikke minst fantasiverdenen, åpner seg opp for henne. 

«Den lille prinsen» kan skryte av en håndfull av de vakrest animerte passasjene på lenge (sekvenser med papirdukker i stop motion også, og noen illustrert i vannfarger, som boken). 

Heltinnen er bedårende, med brune øyne som fyller nesten hele ansiktet, og historiens iboende moral – drøm om noe mer enn å bli en konsument og/eller produsent! – føles betimelig i en animasjonsfilm for barn. 
Slike pleier jo å lanseres akkompagnert av hyllemeter med leker og annen «merch». 

Fantasisprangene i historien, spesielt den om Den lille prinsen, og filmens lengde (1.46), vil muligens gjøre filmen noe uhåndgripelig og seig for de aller minste. 

Det kan fort bli foreldrene deres som får størst utfordringer med tårekanalene til sist. 

De norske stemmene er for øvrig knallgode, ikke minst den sjarmerende Østfold-«l»’en til Alva de Wangen. 

MORTEN STÅLE NILSEN 
",1
"Filmanmeldelse:«X-Men: 
Apocalypse» 

De sier det best selv: 
«Den tredje er alltid den dårligste». 

«X-Men Apocalypse» 

USA. 
12 år. 
Regi: Bryan Singer. 

Med: Michael Fassbender, Jennifer Lawrence, James McAvoy, Rose Byrne. 

Apocalypse, en mutant så god som noen – ja, den første i verden, faktisk – og ellers en blågusten og usunt utseende kar (det er visstnok Oscar Isaac som skjuler seg bak de tjukke malingstrøkene), har vært ute av spill siden 3600 før Kristus, men gjør et comeback på 1980-tallet, omtrent der denne filmens forgjenger, brukbare «X-Men: 
Days Of Future Past» (2014), slapp. 

Hva som skal skje da? 
Slutten på livet på jorden slik vi kjenner det, selvsagt. 
Du kjenner rutinen. 

«X-Men: Apocalypse» er den tredje installasjonen i den pågående runden opprinnelseshistorier om disse fargerike mutantene. 
Det er den svakeste også, et faktum den selv prøver å undergrave med en vits omtrent halvveis. 
Noen av karakterene er på vei ut av en kino etter å ha sett den tredje «Star Wars»-filmen, og sier: 
«Den tredje er alltid den dårligste, hva?». 

Sant nok. 

Det er andre vitser her også, blant annet ironiske hint til åttitallsfenomener som Duran Duran og Michael Jacksons «Thriller»-video. 
Men morsom er «X-Men: Apocalypse» aldri. 
Til det er den for full av gravalvor og malmfulle skurkerøster. 
Den får ikke til de mer emosjonelle bitene heller, selv om Michael Fassbender prøver å spille Magneto som om han var Hamlet. 

I det hele tatt: 
«X-Men: 
Apocalypse» er full av severdige skuespillere som aldri får noe interessant å gjøre. 

Fikk du med deg: 
Hugh Jackman reddet barn på stranden. 

Regissør Bryan Singer har kontroll på det rent estetiske. 
Noen av komposisjonene her er unektelig gilde, især innledningsvis, og tittelsekvensen forsøker sågar å oppsummere 5600 år med historie på tjue sekunder. 
Fyren har visuell fantasi (og en fin hånd med musikken). 

Men selv ikke Singer kan gjøre de utallige scenene med kaotisk dataanimert masseødeleggelse spennende. 
Det er lenge siden disse superheltslagene, med alskens metall og skrot flyvende gjennom luften, mistet nyhetens interesse. 

Og der forgjengeren var ganske så fiffig fortalt, og beveget seg stødig mellom to tidsplan, er denne apokalypsen skuffende lite ambisiøs rent narrativt. 

Godt mot ondt. 
Bla bla bla. 
Gjett tre ganger, og gjesp. 

MORTEN STÅLE NILSEN 
",0
"Filmanmeldelse:Slesk Skarsgård svikter ikke 

Le Carré-filmatiseringen «Our Kind of Traitor» er akkurat så pulserende intens som en noiathriller skal være – vær klar for syv kvarter som går unna i en fei. 

Thriller. 
USA. 
15 år Regi: 
Susanna White. 
Med: 
Ewan MacGregor, Stellan Skarsgård, Naomie Harris. 

Russiske oligarker, mafiosi, arrogante etterretningsoffiserer, luksusklubber med vin til 40 000 euro flasken, korrupte politikere og milliarder av rubler som skal hvitvaskes. 
Puh! 
Her er mange klassiske ingredienser i gryta i denne «paneuropeiske» thrilleren i glamorøs innpakning. 

Skarsgård til VG: 
– Vi kan alle bli drapsmenn. 

Men plass er det også til en britisk litteraturprofessor som på ferie i Marokko – dum som han er – lar seg involvere med russeren Dima. 
Russeren er for anledningen en gjennomtatovert Skarsgård på sitt aller sleskeste, en fyr som strør om seg med penger og byr på lekre «venninner». 
En rollefigur som ikke er fryktelig langt unna karikaturen, Skarsgård er heldigvis for rutinert til å ramle over kanten. 

Før vi treffer dem er vi allerede blitt introdusert for en rekke andre karakterer: 
Noen blir drept, andre skuler fra skyggene. 
Men ulikt andre noiathrillere er det ikke grunn til forvirring. 
Informasjonen man får går det fint an å sortere. 

Tempoet og flyten i fortellingen gnistrer det av veldig lenge – men merkelig nok stagnerer det litt de siste 20 minuttene. 
En heleffektiv thriller er det, okke som. 

ØYSTEIN DAVID JOHANSEN 
",1
"Filmanmeldelse:«Angry Birds Filmen» 

Godt animert, men frenetisk og tynn – og med bismak. 

«Angry Birds Filmen» («The Angry Birds Movie») 

USA/Finland. 
Regi: Clay Kaytis, Fergal Reilly. 

Norske stemmer: Håvard Bakke, Calle Hellevang-Larsen, Hans-Erik Dyvik Husby m. fl. 

«Angry Birds Filmen» – skulle gjerne sett en bindestrek der, gitt – kommer et par år etter at mikrospillfenomenet med samme navn toppet seg, og tre-fire etter at undertegnede irriterte sine sidemenn ved å til stadighet utbryte «nei!» og «argh» og «d’oh!» under en intens spillsesjon på en lengre flyreise (sorry). 

Det finske selskapet Rovio trosset lenge konvensjonell kapitalistisk visdom ved å droppe «spinoffs» á la filmer som denne, og tilkjennega et rørende ønske om å konsentrere seg om hovedproduktet, altså spillet, alene. 

Nå som de omsider har gitt etter, skal det sies at filmen er bedre animert enn den hadde trengt å være, og noe av en lørdagspose for folk med sans for sterke, tropiske farger. 
Det er ikke det visuelle det skorter på i «Angry Birds Filmen». 
Det er historien og manuset som svikter. 

En fargerik gjeng ikke-flydyktige fugler bor på en øy i Stillehavet. 
Har det stort sett feiende fint, bortsett fra at et par av dem, vår helt Red inkludert, sliter med sinnemestringen. 

En dag ankommer et skip lastet med griser, TNT, trampoliner og en gigantisk sprettert havnen (grisebukta?). 
De grønne, gryntende innynder seg hos lokalbefolkningen, og omgjør etter hvert øya til et partyparadis á la Ibizia eller Havanna på 1950-tallet. 
Så stikker de av like plutselig som de kom – med alle de uklekkede fugleeggene. 

Norske foreldre vil kjenne på en følelse av elendig timing. 
Fremmede som kommer via vannveien, for å assimilere seg på falske premisser på den homogene fugleøya, og deretter spise opp barna deres? 
Det høres unektelig ut som en skrekkvisjon fra en nettside for det ekstreme høyre. 

Tiltenkt er denne bismaken garantert ikke. 
Men i en tid da ordet «flyktningkrise» er å høre på nyhetene hver dag, og en mulig kommende amerikansk president vil bygge en mur mot sine naboer, er den ganske ubehagelig likevel. 

Dette uheldige poenget til side: 
Hovedproblemet er at filmen er pratete og frenetisk, full av en energi som ikke finner et utløp i selve historien. 
Den er det veldig lite av. 

«Angry Birds Filmen» er full av «gags». 
Men ingen av dem er særlig gøyale. 
Den er, som så mange moderne animasjonsfilmer, full av artig årgangspopmusikk. 
Men det er ikke så veldig ålreit å få Scorpions’«Rock You Like A Hurricane» på hjernen. 

Alle som har spilt spillet, vet at det bare er én mulig finale: 
Et gigantisk slag der fugler slynger seg selv som små fjærbomber mot griselandsbyen. 
Det kommer, og flott animert er det. 
Men det varer i nesten 40 minutter. 

«Boken var bedre», het det seg i gamle dager. 
«Smarttelefon-spillet for iOS, Android, Symbian og Windows var bedre», kan vi slå fast nå. 

MORTEN STÅLE NILSEN 
",0
"Filmanmeldelse:«Flaskepost fra P» 

Spennende dansk krim med rystende god norsk skurk. 

«Flaskepost fra P» 

Danmark. 
15 år. 
Regi: 
Hans Petter Moland. 
Med: 
Nikolaj Lie Kaas, Fares Fares, Pål Sverre Hagen, Jakob Oftebro. 

Ikke bare er Pål Sverre Hagen ubehagelig god i en sentral rolle, men den danske forfatter Jussi Adler Olsens mørke krim-univers har hatt godt av et annet norsk innslag; det dyktige regiblikket til Hans Petter Moland. 

Resultatet er blitt en film som veksler mellom menneskelig drama og ren spenning med en intens nerve og mye underliggende uro. 

Dette er tredje film om etterforsker-duoen Carl Mørck og Assad (Lie Kaas og Fares) fra avdeling Q, og den beste av dem. 
Adler Olsens krimunivers er hardkokt, mørkt og i stor grad ondsinnet dystert. 

Forrige film («Fasandreperne») led under overdreven skildring av ondskapen; en felle som regissør Moland har unngått. 
Selv i de mest ubehagelige scener der barn er innvolvert, styrer han nennsomt unna effekter som kunne bikke over i det groteske. 

Ondskap er det forøvrig nok av også i denne fortellingen; grums og bestialske handlinger som rammer strenge religiøse samfunn. 
På bakgrunn av en gammel flaskepost nøster Q-gjengen opp et mønster der forsvunne barn er sentralt. 
Felles for dem er tilhørigheten til fundamentalistisk religiøsitet, og at kidnappingen skjer i forbindelse med religiøse høytider. 

Inn fra sidelinjen kommer en pen, smilende, velkledd nordmann med Stavangerdialekt. 
Begrepet «ulv i fåreklær» kan stemples på Pål Sverre Hagen som bak et sjarmerende åleglatt ytre, skjuler en psykopat med djevelsk karakter. 
Djevelsk godt spilt! 
Med ørsmå detaljer i stemme og blikk formidler Hagen mannens tanker og handlinger på en rystende troverdig måte. 

Han er en real match for duoen Lie Kaas (Mørck) og Fares (Assad), selv om Lie Kaas rolle som den tilknappede, biske Mørck fremdeles har et stenk av klisjepreg over seg. 

Moland bruker den danske naturen med effektiv tyngde. 
Han dveler ved sjel, sinn og solid action i en miks som i vesentlig grad fungerer godt. 
Tro - og mangel på sådan - er et element som dveles ved i ulike settinger. 

Det speiles gjennom de strenge religiøse samfunn, gjennom samtalene mellom muslimen Assad og hans ikke-troende kollega Mørck, og gradvis gjennom den grufulle forklaring på gjerningsmannens handlinger. 

Det er spenning og tett ubehag som ulmer og til slutt eksploderer i denne vellaget thrilleren. 
",1
"Filmanmeldelse:«Bad Neighbours 2» 

Denne gang er det feministiske bøllefrø som føkker opp nabolaget. 

«BAD NEIGHBOURS 2» 

USA. 
Regi: Nicholas Stoller. 
12år. 
Med Seth Rogen, Rose Byrne, Zac Efron, Chloë Grace Moretz, Selena Gomez, Dave Franco, Ike Barinholtz, Lisa Kudrow. 

Det er to år siden film nr. 1 kom: 
Et småbarnsforeldrepar blir plaget i hjel av en umåtelig feststemt studentforening med fulle grisegutter, som flytter inn i nabolaget. 
Oppfølgeren er nokså opplagt: 
En umåtelig festglad gjeng med jenter. 

Opplegget er forsåvidt – bra nok – mer renslig: 
Dette er unge feminister, som dermed ikke er fullt så sexistiske. 
Like fullt: 
De vil ha sinn blås og sin moro i fred. 
Om det så skal drive vettet av naboene. 

For det gjør det. 
Selvfølgelig. 

Filmen har noen haker: 
Det er grisepreik og spy og driting og dildoer og sånt, som skal muntert-sjokkere amerikanere. 
Student-«kulturen» er også helamerikansk. 
Sånn sett: 
Et stykke unna vår norske virkelighet. 

Så jeg tror vi sier sånn: 
Har du sans for moroklumpen Seth Rogen; vær så artig! 
De fraværende vil dog ikke misse noe. 
",0
"Filmanmeldelse:«Mother's Day» 

Mange innvendinger overvinnes i denne hollywoodske hyllesten til mødre på morsdagen. 

USA. 
Regi: Garry Marshall. 
Tillatt for alle. 
Med: 
Jennifer Aniston, Kate Hudson, Jason Sudeikis, Timothy Olyphant, Julia Roberts, Shay Mitchell, Caleb Brown. 

Det er en sukkersøt film, som kretser omkring morsdagen, slik en gruppe mer eller mindre sammensveisede kvinner i en middelklasseforstad i behagelig klima. 
Her er skilsmisser, raseoverskridende ekteskap, TV-shop med Julia Roberts som stjerne (komplett med «Notting Hill»-parykken; den begynner å bli noen år nå), lesbeflørterier, tapt barndom, død soldatmor, unger i vanskelige aldre. 
Dessuten et vedvarende, sildrende lydbilde med overtydelige klissforsøk. 
Filmen er for lang, for sentimental. 
Og regissøren Garry Marshall har tatt med seg adkillig unoter fra et langt liv med TV-serier. 
Dessuten: 
Morsdag var da vitterlig i februar? 

På den annen side: 
Man skal innrømme seg selv guilty pleasures fra tid til annen. 
Og dette handler om mange mennesker å like; særlig Jennifer Aniston og Kate Hudson er appetittlige. 
Kall det svakhet, men av og til treffer selv klisjeer. 
Riktignok er drama bygget på konflikter, men løsninger kan varme. 

Kort sagt: 
«Mother's Day» her helt all right, tvers gjennom lettvekts kiosklitteratur på film! 

JON SELÅS 
",1
"Filmanmeldelse:«Huset» 

Kvalitetsbevisst norsk grøss – med et par avgjørende svakheter. 

Norge. 
Regi: 
Reinert Kiil. 
12 år. 
Med: 
Mats Reinhardt, Fredrik von Lüttichau, Sondre Krogtoft Larsen, Espen Edvardsen, Sigmund Sæverud. 

«Huset» er en rendyrket sjangerfilm, som i utgangspunktet handler om to overlevende tyske soldater etter et flystyrt, som sammen med en tilfangetatt norsk motstandsmann finner ly i et ødslig hus. 
Og hvilket hus! 

Sjangerfilmer har som regel den store utfordringen at de naturnødvendig ligner på andre filmer. 
Det ligger til sjangeren, så å si. 
Og selv om spennet er stort (denne gang et sted mellom klassiske «Groundhog day» fra 1993 og «Exorsisten» fra 1973 – om noen husker disse), er det altså ikke nødvendigvis så avgjørende hva som fortelles. 
Men hvordan det fortelles. 
Dette vet regissør Kiil mye om! 

Kvalitetene i «Huset» er mange. 
Foto imponerer; lyd og musikk er øredøvende effektive og helt avgjørende for fremdriften; skuespillerne gode, omgivelsene angstridd mørkredde. 
Så det er mye å glede seg over og all mulig grunn til å skvette i stolen både titt og ofte. 

Et par bitte små og et stort problem, dog: 
Djevelen sitter, så å si, i detaljene. 
Så når en av de tyske soldatene kaller motstandsmannen «schwein», skal det åpenbart oversettes med «svin», ikke «gris». 
Dessuten: 
Midt i en fryktelig skummel kjellernedgang, dukker det sannelig opp en alt for moderne lysbryter – i en ellers prikkfri scenografi. 
Småproblemer! 

Verre, da, når filmen etter hvert starter sin lek med tidsperspektivet; det er filmens kanskje originaleste moment. 
Synd, da, at i stede for effektivt å dra teppet under beina på publikum, oppstår det stort sett forvirring. 
Det blir faktisk en fundamental svakhet med hele prosjektet. 

JON SELÅS 

«Huset» får norsk kinopremiere fredag 15. april. 
",0
"Filmanmeldelse:«The Huntsman: 
Winters's War» 

En godt eksempel på hvor lite en glitrende overflate kan skjule et helt forferdelig manus. 

«THE HUNTSMAN: 
WINTER'S WAR» 

USA. 
Regi: 
Cedric Nicolas-Troyan. 
12 år. 
Med: Charlize Theron, Chris Hemsworth, Jessica Chastain, Emily Blunt. 

Vi snakker en ytterst gjennomført gull-, sølv- og is-belagt type oppfølger av en tre år gammel rimelig suksess, som dog ble mest kjent for at daværende huntsman Kristen Stewart hadde en affære med daværende regissør Rupert Sanders. 

Dette er et Snøhvit-eventyr komplett uten Snøhvit, men med tilsiktet grimmere eventyr-stil og -tone, som de tidvis fæle eventyrsamlerne brødrene Grimm gjerne skrev dem. 

Filmen beviser godt og grundig hvordan kulisser, kostymer og data-animering kan ta fullstendig luven fra enhver fornuftig historie. 
Dronningsøstrene Ravenna og Freya behersker sine land med umåtelig forfengelighet, ren ondskap og fiks faenskap. 
Mot dem skal de menneskeligere krigsslavene The Huntsmen fremstille mykere egenskaper og verdier. 
Og, om mulig: kjærlighet. 

Det blir kliss, tull, forvirring og omtrentlige usannsynligheter – alt tilpasset de dataanimerte mulighetene. 

Lavmålet er for øvrig en serie utsøkt kleine dverg-vitser – fremført av dem vi egentlig skulle like. 

O elendighet! 
",0
"Filmanmeldelse «The Favourite»:Fæle folk er fæle med hverandre 

Og slikt blir det misantropisk «moro» av. 

DRAMA/SATIRE 

«The Favourite» 

USA/Storbritannia. 
12 år. 
Regi: 
Yorgos Lanthimos. 

Med: Olivia Colman, Rachel Weisz, Emma Stone. 

Den greske regissøren Yorgos Lanthimos er blitt filmverdenens mest pålitelige leverandør av kullsvart satire («The Lobster», 2015; «The Killing Of A Sacred Deer», 2017). 
«Kunstfilmens» mest publikumsvennlige nihilist. 

At han blir sett av så mange, er forbausende, i og med at filmene hans ikke bare er illusjonsløse, men mer eller mindre håpløse. 
Det gjelder også her, i en film som til forandring ikke er skrevet av ham selv, men av Deborah Davis og Tony McNamara. 

Vi er i det britiske hoffet under dronning Anne (1665-1714), spilt av Colman. 
Den aldrende, giktiske dronningen har født 17 barn som alle er døde, og har 17 kaniner til selskap. 
Trøster seg gjør hun også med Lady Sarah (Weisz), ektefellen til John Churchill, feltherre og 1. hertug av Marlborough. 

De to kvinnene har et seksuelt forhold, og Sarah har betydelig innflytelse på statsaffærene, heri opptatt kampen mot franskmennene i den spanske arvefølgekrigen og skattepolitikken som føres for å finansiere denne. 

En dag kommer en fallen aristokrat, Abigail (Stone), Sarahs kusine, til hoffet. 
Fra nederst på rangstigen i tjenerskapet begynner Abigail umiddelbart å sjarmere seg inn i dronningens gemakk. 
Maktkampen om Annes gunst er i gang. 
Renkespillet blir stygt. 

Lanthimos’ historier utspiller seg gjerne i små, lukkede verdener. 
Så også denne. 
At «The Favourite» likevel føles så enormt mettende, visuelt sett, skyldes ikke bare de barokke kostymene og scenografien, men også de like barokke kameraføringene. 

Lathimos fotfølger sine karakterer forfra og bakfra, i lange, vide og bevegelige tagninger. 
Han har dessuten en forkjærlighet for fiskeøye-objektivet. 
Den overdådige estetikken står i skarp kontrast til menneskenes opportunistiske smålighet. 

Både Colman, Weisz og Stone gjør fabelaktig godt arbeide i «The Favourite», som byr på noe så sjeldent som tre kjøttfulle kvinnelige hovedroller (mennene fremstår i det store og hele som svake, forfengelige tåper). 
Førstnevnte er noe nær en åpenbaring. 

Lanthimos’ har tre ting på hjertet, slik jeg oppfatter det: 
1. Vær forsiktig med hva du drømmer om – drømmen kan gå i oppfyllelse. 
Dekadanse er ikke så gøy som det ser ut. 
2. Mennesker er dyr, drevet av reptilhjernen, og det vil alltid gå til helvete. 
3. Dersom kvinner styrte verden, ville det gå akkurat like dårlig som nå. 

Disse «innsiktene» er ikke fryktelig åndfulle. 
Det er fullt mulig å oppfatte dem som nokså gymnasiale. 
En dag om ikke så lenge bør Lathimos lage en annen type film. 

Denne skruballsåpen for smartinger er, som vanlig fra Lanthimos-kanten, grunnleggende defaitistisk. 
Den eminente skuespillerkunsten (og personinstruksjonen), konfekteskescenografien og den artige, anakronistiske dialogen (ordet «cunt-struck» er blitt en personlig favoritt) gjør at den går ned på høykant likevel. 
",1
"TV-anmeldelse «Henrik Uber alles»:Nå er det nok påtatt kjendis-selvironi, takk 

En blodfattig serie om en blodfattig komiker, kunne det friste? 

«Henrik Uber alles» 

Norsk dramakomedie i åtte episoder, torsdager kl. 21.30 på TV3, også på Viaplay og Viafree 

Regi: 
Steinar Borge 

Med; Henrik Thodesen, Jonas Kinge Bergland, Annika Witt 

«Kjendis, helst komiker, spiller patetisk og karikert utgave av seg selv»-trikset er blitt tatt utallige ganger nå, fra Larry David via Thomas Giertsen og til «Han heter ikke William». 

Nå om dagen brukes det tilsynelatende primært av manusforfattere som ikke gidder å gjøre det manusforfattere er betalt for å gjøre: 
Finne på noe(n). 

I «Henrik Uber alles» spiller Henrik Thodesen en tafatt komiker ved navn Henrik Thodesen som sitter på kaffebarer og «skriver på et show» uten å komme opp med én eneste idé, én eneste vits. 

Det som er denne mer eller mindre fiktive karakterens problem, er nå blitt vårt: 
Denne kreative jernmangelen er blitt omsatt til TV, i form en serie så kraftløs at man mistenker at det er seriens Thodesen, snarere enn virkelighetens, som har skrevet den. 

Premisset er dette: 
Thodesen er en komiker på vei inn i glemselens dal, som lever av spons og lite ærefulle firmaevent-jobber. 
Han ser gamle kolleger – Sigrid Bonde-Tusvik, Odd Magnus Williamson – klatre forbi ham på karrierestigen, og har dessuten venner med ordentlig, samfunnsnyttig arbeid (legen Jonas Kinge Berglund). 

Det begynner å bli smått med spenn også. 
Thodesen ser ingen annen utvei enn å begynne som Uber-sjåfør (premisset er til forveksling likt fjorårets «Oslo Zoo»). 
Tristesse. 
Men kanskje han kommer opp med noen gode historier langs veien? 

Vel. 
Han forelsker seg i alle fall i en «helt vanlig jente» (Witt) som havner i baksetet hans. 
«Helt vanlig» betyr i dette tilfellet at hun ikke er blogger eller influenser, at han ikke har truffet henne på Tinder og – viktigst – at hun ikke har sett ham på TV. 
(Det meste i denne verdenen dreier seg om å være, eller ikke være, på TV). 

Det burde i utgangspunktet være mulig å engasjere seg en smule i dette. 
Alle elsker vel en kjendis med selvironi? 
Eller? 
Thodesen er ikke det minst sympatiske eksempelet av arten, og har selvsagt dratt med seg en haug mer eller mindre celebre venner, som også spiller «seg selv», med på den melankolske «moroa»: 

Odda, seff – men også en kokainsniffende Jenny Jenssen, Adam Schjølberg og – alle monner drar! 
– Hallgeir Kvadsheim fra «Luksusfellen» (stiv som en stokk i den «dramatiske» rollen som seg selv). 
De hadde vel ikke råd til Silje Sandmæl. 

Men ingen har skrevet noen vitser eller artige opptrinn. 
Det er ingenting å le av her, dersom du ikke synes at pinefullt stillestående, standup’ete utgreiinger om forskjellen på «crusing» og «dogging» per definisjon er hysteriske saker. 
Eller om du skulle være den typen som ikke ser det umorsomme NAV-poenget komme fra 50 kilometer unna, på taksameteret, i episode 2. 

«Henrik Uber alles» tar seg veldig god tid til å bygge opp mot sluttpoenger som enten skuffer eller aldri kommer. 
Et annet problem er at Thodesen, i de mer dramatiske og/eller romantiske passasjene, ikke er stort til skuespiller. 
Han er et ansikt med mye mimikk, spesielt i munnen og øynene, og det er liksom det. 

Det er grenser for hvor mye påtatt selvironi vi klarer å absorbere fra den minste av alle verdens små bobler: 
Den norske showbiz-andedammen. 
Den grensen er, med «Henrik Uber alles», herved nådd. 

Anmeldelsen er skrevet på grunnlag av fire av åtte episoder 
",0
"TV-anmeldelse «Magnus»:Sinnssykt og fantastisk 

Vanvittig smart, ganske svart og helt genialt. 

Norsk dramakomedie i seks deler. 
NRK TV fredager og NRK1 lørdager 

MED: Vidar Magnussen, Preben Hodneland, Anette Hoff Larsen, Pål Rønning, Siren Jørgensen, m.fl. AV: 
Vidar Magnussen og Rolf-Magne Golten Andersen REGI: 
Geir Henning Hopland og Vidar Magnussen 

Adjektivet «ellevill» brukes altfor høyfrekvent når man skal omtale det som helt åpenbart ikke har ordinær bakkekontakt. 

I virkeligheten er nesten ingenting «ellevilt». 

Lurer du på hva som er mest populært på strømme-TV nå? 
Sjekk i VGs nye TV-guide! 

Når man skal beskrive denne nye NRK-serien er «ellevilt» derimot det eneste dekkende begrepet. 
Faktisk vil jeg hevde at Vidar Magnussen (han uten blottet for sosiale antenner i «Side om Side», og «slemmingen» i «Snøfall») og regissør Geir Henning Hopland («Buzz Aldrin, hvor ble det av deg i alt mylderet» og «Lilyhammer») redefinerer grensene for «ellevill», og nærmest gjenoppfinner hva norsk humor kan være. 

Ikke alene, men som anførere i en fortelling som er like deler morsom, spennende og genialt absurd. 
Men heldigvis ikke parodisk. 

«Magnus» tar nemlig seg selv ekstremt seriøst. 

Man tror på stedet. 
Man tror på karakterene. 

Og man tror på Magnussens Magnus Undredal, en håpløs politietterforsker. 
Og samtidig, ukjent for sine kollegaer, en teknisk begavelse som i fiksjonsverdenen så vidt overgås av Marveluniversets Tony Stark. 
Væpnet med en haug hjemmelagde geniale dippedutter som går utenpå det meste av teknologi som vi kjenner det. 
Alle med herlige, bisarre skjønnhetsfeil. 

Som etterforsker tilnærmer han seg sakene med ville teorier, presentert i samme kaotiske autismespekter som Benedict Cumberbatch i «Sherlock». 
Tidligere parodiert av samme Magnussen på «Underholdningsavdelingen» (en raffinert versjon av autokorrektvitsene derfra dukker opp her). 

Samtidig er rammefortellingen en formfullendt forsvinningssak med mildt sagt overnaturlige vendinger. 
Flere ganger kan man plutselig oppdage at man ler høyt. 
Selv om man ser serien alene. 

Det trenger man ikke gjøre, men det er sentralt å avgrense hva «Magnus» ikke er. 
Vi snakker ikke lun og koselig familieserie. 
Dersom man ikke da synes et utall mislykkede selvmordsforsøk, kaldblodig bruk av pistol, mystiske amerikanere med «Stranger Things»-Tourettes og hjertevarm, knusktørr humor inngår i helgekosen. 
Man bør også ha en forkjærlighet for sylskarpe og smarte replikker raffinert med avslepen eleganse. 
Der et arsenal av skuespillere, mer eller mindre fritt for ansikter man kjenner for godt fra før, løfter sammen. 
Spesielt Charlie Hutton som den stadig mobbede nabogutten Nikolai. 

Lys, klipp og den fotografiske innrammingen til Jakob Ingimundarson («Sniffer», «Mammon» og musikkvideoene til Alan Walker) er subtil, poengtert og underholdende i seg selv. 
Lyden og originalmusikkens evne til å styrke og støtte opp om handlingen, ikke ta over den, gjør dette til det mest helhetlige, helstøpte og utvilsomt sterkeste som er skapt med norsk aksent på veldig lang tid. 

Som Nikolai sier når en av Magnus sine oppfinnelser blir presentert for første gang: 
«Vanvittig smart og utrolig teit på samme tid.». 

Og helt ekte ellevilt. 

Anmeldelsen er basert på de fire første episodene 
",1
"Filmanmeldelse «Bumblebee»:Best til nå, men ikke bra nok 

Skal vi si at det holder med 1980-tallsretroeventyr nå? 

ACTION/EVENTYR 

«Bumblebee» 

USA. 
12 år. 
Regi: 
Travis Knight. 

Med: Hailee Steinfeld, Jorge Lendeborg Jr., John Cena, Pamela Adlon. 

Noen ganger er det samsvar mellom det man putter inn og det som kommer ut. 

Som i «Bumblebee», som krediterer både «Transformers»-megalomanen Michael Bay og Steven Spielberg som produsenter, og som ganske riktig er blitt nøyaktig slik man kunne forestille seg at et samarbeid mellom «Transformers»-megalomanen Michael Bay og Steven Spielberg måtte bli. 

Det hefter et par problemer ved dette. 
Det første, og mest alvorlige, er at Bay er talentløs, og at «Transformers»-«universet» han har bygd opp, er utspilt og utmattet for lenge siden. 
Det andre er at Spielbergs kvalitetskontroll ikke lenger er hva den en gang var. 

Det tredje er at alle vel begynner å bli trette av den evinnelige 1980-tallsnostalgien nå, etter alt fra «Stranger Things» til Spielbergs egen «Ready Player One». 
«Bumblebee» utspiller seg i 1987, og tror at den kan sjarmere oss i senk simpelthen i kraft av det. 
Mon det. 

Charlie (Steinfeld) er 18 og har lyst på en egen bil. 
Hun er god til å mekke, og søker tilflukt fra et ikke spesielt lykkelig familieliv i garasjer. 
Faren hennes er død av et hjerteinfarkt, mamma (Adlon) har giftet seg på nytt med en mann, Ron (Stephen Schneider), som selvsagt ikke kan måle seg med ham. 
Lillebroren Otis (Jason Drucker) er dessuten ganske irriterende. 

Hun forelsker seg i gammel gul Volkswagen-boble på et bilopphuggeri. 
Denne viser seg å være en «autobot» – en av de snille «transformerne». 
«Bumblebee», som Charlie kaller «ham», ble sendt til jorden av kameraten Optimus Prime, og har dessverre slemme «transformere» i hælene. 

Nærmere bestemt to «decepticoner» som truer med å verve seg til russerne dersom de amerikanske myndighetene ikke spiller ball med dem. 
Charlie og Bumblebee er snart fritt vilt. 

Spielbergs store fortrinn i gamle dager, var at han ikke bare hadde fantasi som en 10-åring, men også et godt håndlag med den mer traurige virkeligheten. 
Eventyrene hans hadde troverdige vanlige mennesker i hovedrollene. 
Han hadde et hjerte for nerder, «outsidere» og komplekse familieforhold – ofte i den lavere middelklassen. 

Regissør Travis Knight og manusforfatter Christina Hodson har fått med seg alt dette. 
Deres Charlie, en tenåring som lever et trøblete liv i en familie som sliter med å få endene til å møtes, er utvilsomt det mest sympatiske mennesket som noen gang har vært med i en «Transformers»-film. 
Hun blir utmerket spilt av Steinfeld. 

Saken er imidlertid den at troverdige, sympatiske mennesker har lite i en «Transformers»-film å gjøre. 
Og at «Bumblebee» er blitt et kompromiss mellom to vilt forskjellige stiler: 

En forsøksvis varm og vis – om enn ekstremt forutsigbar – «det er vanskelig å bli voksen»-film på den ene siden. 
Enda mer buldrende, bombastisk idiotaction av den typen Bay har skjemt oss bort med, på den andre. 

Miksen blir for tøvete og urytmisk til at vi føler at noe står på spill. 
Og de utallige 1980-tallsrefereansene og vitsene – se en autobot danse til «Take On Me»! – er bare halvparten så rørende og søte som filmen håper at de skal være. 

«Bumblebee» er den beste «Transformers»-filmen til dato. 
Det sier dessverre ikke så mye. 
",0
"Filmanmeldelse «Rive-Rolf krasjer internett»:Fett om nettvett 

Kløktig og underholdende opplæring i nettvett for barn - programmert inn i en historie om vennskap. 

Animasjon / Eventyr / Familiefilm / Komedie 

«Rive-Rolf krasjer internett» 

6 år. 
USA. 
Regi: 
Phil Johnston & Rich Moore 

Norske stemmer: Asgeir Borgemoen, Sigrid Bonde Tusvik, Nosizwe Lise Baqwa, Lisa Stokke, Guri Schanke, Marion Ravn m. fl. 

Da Disneys nye animasjonshelt «Rive-Rolf» ble presentert i Norge i 2013, lot ikke anmeldernes entusiasme vente på seg. 

Den gamle skurken fra videospillet «Fikser'n Felix», som spillfantaster som hamret løs på de gode gamle videospillene fra 70- og 80-tallet trolig minnes med nostalgi, er i denne runden blitt en dumsnill og desperat venn - og det i ukjent farvann langt utenfor sin originale plattform. 

Rolf (norsk stemme: 
Asgeir Borgemoen) er ikke lenger lei av å være slem. 
Han er derimot svært tilfreds med tilværelsen med venninnen Vanilje von Sukkertopp (norsk stemme: 
Sigrid Bonde Tusvik), og deres monotone liv i den gamle spillehallen som utgjør deres univers. 

Da Vaniljes spill «Sugar Rush» mister en del som følge av et overentusiastisk forsøk fra Rolf på å sprite opp hverdagen, mister alle karakterene i spillet plutselig sitt hjem. 

De to vennene bestemmer seg for å legge ut på en heseblesende reise inn i et univers som er langt større enn de retro omgivelsene de er vant til på jakt etter en ny del - det uendelige internettet. 

Nostalgien film nummer én brakte med seg forsvinner kanskje, men underholdningsverdien holder mål. 

Animasjonene er som i forrige film utsøkte og barnevennlige, men det er detaljnivået som virkelig imponerer i «Rive-Rolf krasjer internett». 
Enhver ansatt i et selskap som Google, Facebook eller Snapchat vil trolig benke seg med glede foran denne barnefilmen. 

Det er heller ikke til å komme unna at internettgigantene får en god porsjon reklame her, som på ingen måte er skjult, der logoene fra nettgigant etter nettgigant suser forbi hovedkarakterene på deres reise i Wifi-land. 

Det som gjør historien fascinerende er hvordan regissørene Phil Johnston og Rich Moore tydelig har brukt tid på å finne ut hvordan de skal forklare internettet og dets funksjon for unge seere. 

Delen Vanilje mangler finnes på eBay, og det hele skal selvfølgelig finansieres ved at vår helt lager kopier av klassiske viralvideoer som høster likes og klikk fra mennesker. 

Vi får til og med bli med en tur ned i «Det mørke nettet», og et kynisk virus blir naturlig nok filmens konflikt. 

Men bare på overflaten. 

For på deres reise, som for Rolf handler om å få tak i delen til sin høyt elskede venninne og reise tilbake til den trygge hverdagen i spillehallen, fristes Vanilje av de uendelige mulighetene internett byr på. 

Dermed utfordres vennskapet. 

Hvis du skal krasje med popcorn på kino mens januar-kulda herjer er det bare å dra med seg et ungt alibi og sette seg godt til rette for en sjarmerende og morsom dose nettvett. 

Ps. 
Anmeldelsen er basert på den norske versjonen av filmen. 
",1
"Filmanmeldelse «Destroyer»:Nicole Kidman i ikke spesielt pen-sjokk! 

«Destroyer» er filmen som beviser at timevis i sminken kan få selv Nicole Kidman til å se herjet ut. 
Og lite annet. 

THRILLER/DRAMA 

«Destroyer» 

USA. 
15 år. 
Regi: 
Karyn Kusama. 

Med: Nicole Kidman, Sebastian Stan, Scoot McNairy. 

Det er nesten blitt en egen sjanger. 
«Vi de-glamoriserer en av verdens vakreste kvinner og vinner Oscar fordi vi er så fryktløse og fulle av integritet!». 
Se også: 
Charlize Theron i «Monster» (2003) og – ja visst – Nicole Kidman som Virginia Woolf i «The Hours» (2002). 

Det blir i alle fall publisitet av det. 
Vi er ikke bedre mennesker enn at vi elsker å se vakre personer i mindre heldig lys. 
Men når dette grepet blir det eneste poenget med et kulturprodukt, blir det stusslig. 
Det er dette som har skjedd med «Destroyer». 

Kidman, som politikvinnen Erin Bell, har røde ringer rundt øynene, knappenålspupiller og leverflekker på hendene. 
Hun er avmagret av fyll, og overnatter som regel i bilen. 

Bell er forbitret, og det av brukbare årsaker. 
For 17 år siden var hun del av en undercoverduo som jobbet for FBI, og som infiltrerte en bankranerbande – med katastrofale resultater. 

Uskyldige mennesker døde. 
Skyldige mennesker gikk fri. 
Nå som gjenglederen fra den gang, Silas (Toby Kebbell), er tilbake i Los Angeles, er Erin rimelig nok besatt av hevntanker. 

Bell er villig til å gå langt for å nøste inn sin nemesis. 
Inkludert å ta loven i egne hender, kompromittere seg selv og onanere en døende mann. 

Historien utspiller seg på to tidsplan. 
Den gang, da Bell fremdeles var sjokkerende vakker, især til hardbarket yrkeskriminell å være, og gradvis ble forelsket i FBI-partneren sin, Chris (Stan). 
Og nå, nå som hun er et knust menneske med lite å tape, inkludert en ulykkelig datter som ikke elsker henne. 

Jeg kan ikke huske å ha sett den dyktige Kidman mindre overbevisende enn her. 
Skuespillerens distanserte, eksepsjonelle stil er en dårlig match for begge utgavene av Erin. 
Som ung agent skriker hun «spaner!» lang vei. 
Som lidende vrak er hun monoton, nesten latterlig. 
Det var nok ikke meningen. 

Regissør Kusama forsøker å melke det trøblete mor-og datterforholdet for alt det kan være verdt, men «Destroyer» oppnår lav emosjonell vekt, og den bombastiske, pretensiøse sluttscenen hjelper ikke. 
Regien er lite kunstferdig, preget av inn-med-teskje fredagskrim-petimeteri. 
Og som thriller betraktet glemmer den noe vesentlig: 
Å være spennende. 

Lyst til å sjekke ut en Nicole Kidman som ser ut som hun kommer rett fra en «Faces of Meth»-informasjonskampanje? 
Da er «Destroyer» utvilsomt filmen for deg. 
For alle andre er det lite å hente. 
",0
"TV-anmeldelse «Satiriks på ekte»:Variabel virkelighetshacking 

Norge har nesten fått sitt «Daily Show». 
Bare synd at første forsøk ikke er morsommere. 

«Satiriks på ekte» 
Norsk underholdningsprogram i 12 deler Med: 
Markus Gaupås Johansen, Sturle Vik Pedersen, Tonje Holm Sandnes, Thomas Teige, Yousef Haddauoi m.fl. NRK1 fredager kl. 00.15, premiere i natt 

Sjelden har vel et samfunnsaktuelt humorprogram fått en bedre forhåndsreklame enn det «Satiriks på ekte» har hatt denne uken. 

Å lage rabalder både på TV2, Dagsnytt 18 og VGTV i løpet av tre påfølgende dager er imponerende nyhetshacking i seg selv. 
For første gang siden Bård Tufte Johansens kyllingmann har satire klart å sette en slags agenda. 
Hva slags agenda har vi derimot ikke fått innblikk i før nå. 

Etter første episode av «Satiriks på ekte» er det åpenbart at programmet har gode tilløp, men sliter med finmotorikken. 

Hele NRKs elleve personer store satireredaksjon har jobbet på spreng for å levere på den ekstremt vanskelige sjangeren aktuell satire. 
Programmet er fullt av gode idéer og morsomme innfall. 
Men ikke alle er like godt gjennomført. 
Noe heller mer mot det hysterisk absurde, enn mot det smarte. 

Dessuten sliter programmet litt under vekten av to programledere: 
Markus Gaupås Johansen og Sturle Vik Pedersen er lovende som en blanding av John Olivier og Jon Stewart, men knoter med dynamikken seg imellom. 

Her kobles «Vil du bli millionær» med Kjell-Ingolf Ropstads svar på Fredrik Solvangs pridespørsmål. 
Det kommer fram at det merkelige vaksinespørsmålet på Klassekampens elitedebatt i forrige uke selvsagt var et realt hack. 

Og man får håpløse svar på hysterisk gode spørsmål på løperen til Vixen Influencer Awards. 
Man får se hvor servile og ordentlige nordmenn er – bare man blir fortalt ting av folk med gule vester. 
Det bredt omtalte Dag Inge Ulstein-stuntet nevnes egentlig bare i forbifarten. 
Var det ikke mer? 

Et innslag om journalister som opererer i mikrofonklynge er for langt, og ender opp med en høflig leende Morten Sandøy fra Nyhetskanalen. 
Et slags faktaprogram om renten er for langdrygt, men skal ha kudos for å være innspilt i dag. 
Et ulveintervju med Sandra Borch er bare rart. 

Forklaringen på det mye omtalte Dagsnytt 18-utbruddet er derimot mye snålere enn man skulle tro, og har en teknisk finish som er imponerende. 
Spesielt med tanke på tidsrommet fra innnspilling til publisering. 
Er resultatet like morsomt som man skulle forvente? 

Egentlig ikke. 
Faktisk var Yousef Handaou nesten morsommere uten forklaringen. 
Her blir oppstusset et antiklimaks, i et ellers lovende - men ujevnt humorprogram fra selveste virkeligheten. 

Enn så lenge er fremdeles «Satiriks på ekte» sin største prestasjon at vi fikk se at Dagsnytt 18s rolige programleder Espen Aas faktisk kunne miste besinnelsen. 
Det er ikke verst bare det. 
",0
"TV-anmeldelse«Den ultimate agent»: 
Med rett til å kjede 

NRKs nye realityserie er en etterretningsbjørnetjeneste. 

«Den ultimate agent» 

Norsk realityserie i 10 episoder 

NRK lørdager kl. 21.20 

Programleder: 
Martin Giæver 

Intet menneskelig skal være reality-TV verdenen fremmed. 
Dette er hittil siste påhitt: 

16 mennesker blir sendt til Budapest for å løpe rundt i den ungarske hovedstadens gater og leke «agenter». 
De skal sitte på parkbenker, gjemme seg bak aviser, sikre fingeravtrykk og DNA, kle seg ut, ta på seg avlyttingsutstyr – ja, generelt te seg som Mikhail Botsjkarev på Stortinget. 

En selskapslek, ja visst. 
Og dessverre en slik selskapslek som nok er veldig mye morsommere å delta i enn å være et taust vitne til. 

De 16 deles opp i to lag: 
«Buda» og «Pest» («Pest» og «Kolera» hadde vært artigere). 
Begge skal kjempe mot fremmede krefter som ønsker å «undergrave demokratiet» (Viktor Orbáns egen regjering?). 
Og mot hverandre, selvsagt. 

Den første halvtimen i den første episoden er et pliktløp, slik den pleier å være i realityserier. 
Reglene skal forklares og deltagerne introduseres. 
Vi følger våre 16 etterretningshelter idet de ankommer de to leilighetene de skal bo i, på hver sin side av Donau-elven, og får ta del i gleden deres over fasilitetene («internett og greier!») og de rikholdige garderobeskapene. 

Disse inneholder selvsagt agentens viktigste arbeidsantrekk: 
Smokingen. 
Dessuten en feiende flott Sherlock Holmes-pipe. 
Dessverre ingen løsneser, så vidt jeg kunne registrere. 
Men det er her den ene teamlederen, Asif (44), finner en gigantisk afro som han senere mener vil gjøre ham «ugjenkjennelig» på oppdrag i Budapests mathall. 

Hvorfor nettopp Budapest? 
Litt for en smak av «det gamle Europa», sikkert. 
Litt for at byen jo unektelig er et slikt sted der James Bond plutselig kan dukke opp med en kvinne på hver arm. 
Mest fordi de ungarske insentivordningene gjør det billig å lage TV der, vil jeg tro. 

Hver episode byr på tre oppdrag. 
Et «feltoppdrag» og et «hovedoppdrag» – til forveksling like av natur. 
Deretter en runde kalt «Flukten», hvori det skal avgjøres hvem som må pakke skarpskytterrifle-kofferten, formet som en fiolinkasse, og bli sendt hjem, med eller uten falskt pass. 

Jeg skal ikke avsløre hva oppdragene går ut på. 
Men jeg kan si at det eneste det knytter seg spenning til, er hvem som skal tilbake til moderlandet, og baksnakkingen som akkompagnerer dette. 

Vi kan også slå fast at felt- og hovedoppdragene ville ha blitt løst atskillig raskere og mer effektivt av én person, alene, enn av åtte mennesker som alle desperat vil gjøre seg til nytte. 

Programleder Martin Giæver, som har vært i NRKs kostymeavdeling og hentet en blå trenchcoat for anledningen, gjør en grei jobb i et format som krever forsvinnende lite av ham. 
Selve produksjonen er også OK – komplett med alle sjangerens audiovisuelle klisjeer (skjebnesvangre «paukeslag» på synth hver gang noen får en «skummel» SMS). 

Det er rebusløp på TV, dette her. 
Linjen mellom familieunderholdning og barne-TV kan være tynn, og «Den ultimate agent» befinner seg med begge beina i den sistnevnte leiren. 

Anmeldelsen er basert på én av 10 episoder 
",0
"TV-anmeldelse «Sex Education»:La oss snakke (enormt mye) om sex 

Dette må være den mest sprengkåte og sex-positive serien noen gang. 

«Sex Education» 

Britisk ungdomsdrama i åtte episoder 

Premiere på Netflix 11. januar 

Regi: 
Kate Herron og Ben Taylor 

Med: Asa Butterfield, Emma Mackey, Gillian Anderson, Ncuti Gatwa 

Otis (Butterfield) er 16 og hormonell, og alle rundt ham har tilsynelatende sex ustanselig. 
Streitinger, homser og lesber av alle etnisiteter – de er på’n som kaniner, alle ihop. 
Otis, derimot – han runker ikke en gang, stakkars. 
Det byr ham imot, og han er ikke sikker på hvorfor det er slik. 

Han er et eple som har falt langt fra stammen. 
Moren Jean (Anderson) er nemlig en sexolog av den utvetydig frilynte typen. 
Hun har også masse sex. 
(Selv om hun er redd for det som følger med: Intimitet.) 

Et liv som sin alenemors sønn har medført av Otis, sin mangel på praksis til tross, er stinn av teoretisk kunnskap. 
Han kan svært mye om sex, i motsetning til skolekameratene hans, som bare har det. 

Da han møter Maeve (Mackey), skolens cooleste og mest fryktinngytende jente, får sistnevnte en lys idé: 
Kanskje Otis kan gi sine jevnaldrende sextips? 
Bli skolens sex- og samlivsterapeut? 
De to kunne drive en liten business sammen, før og etter skoletid. 
Gudene skal vite at hun kunne trenge pengene. 

Skal si det er lenge siden uttrykket «no sex please, we’re british» hadde gyldighet nå. 
Denne britiske serien for ungdom må være den mest sexpositive og – la oss si det som det er – sprengkåte i sitt slag, noe slag, noensinne. 
Intet seksuelt skal være «Sex Education» fremmed. 
Den vil, som det heter, snakke åpent ut om alt. 

«Er det rart at jeg alltid tenker på dronning Elizabeth når jeg kommer»?, undrer en gutt. 
«Når du er stein, blir rasshølet ditt skikkelig utvidet da?», lurer en jente. 
«Det hendte meg her om dagen, jeg holdt på å drite på meg». 
Det eksperimenteres med bananer, selvsagt (en klassiker!), og Otis forøker etter beste evne å onanere til et anatomisk diagram av en vulva. 

Kort sagt: 
«Sex Education» er så progressiv og liberal i sitt syn på sex som en kilde til kåthet og glede at den får Cupido til å fremstå som Vakttårnet. 

Men altså, det er jo ikke bare griseprat, dette her. 
«Sex Education» er pro-sex pop-pedagogikk med hjartet på rette staden, med et rettskaffent mål for øye: 
Sunnere og mer sex, mindre skam. 

Serien er befolket av typer vi kjenner igjen fra tusen «high school»-filmer, spesielt fra 1980-tallet: 
Den snille nerden, atleten som lykkes i alt, nabojenta, «mean girls»-gjengen, hun uoppnåelige, bølla som har det vanskelig hjemme. 
Forskjellen er at «generasjon Z»-utgavene av disse arketypene er så mye mer fornuftige og reflekterte enn de tidligere variantene. 

Serien er britisk, som sagt, men utspiller seg i et England som synes tvers igjennom amerikanisert. 
Et symptom på at amerikansk populærkultur for lengst har tatt over verden, helt sikkert. 
Men også på at Netflix-algoritmene krever at det må fremstå slik. 

Butterfield (ukysset, men ikke et skjelvende aspeløv av nevroser av den grunn, i hvert fall ikke hele tiden) og Mackey (intelligent, selvstendig og farlig på den uimotståelige måten) er begge glimrende i de to bærende rollene. 

Likeså Gatwa, som Otis’ flamboyant homofile bestevenn Eric. 
«X-Files»-Anderson hygger seg glugg som sexologen, og Mikael Persbrandt demonstrerer nok en gang hvorfor han trolig aldri vil bli superstjerne i det store utlandet (den svenske aksenten, ja). 

Så eksplisitt og usjenert er «Sex Education», at vi som vokste opp med foreldre som plutselig fikk for seg at de skulle «ut og gå en tur» da Trond-Viggo Torgersen skulle lære oss om hvordan barn ble til på NRK på 1980-tallet, rent må gni oss i øynene og ørene. 

For så å tenke: 
Skulle jammen ønske at vi hadde hatt en slik serie, vi også. 
Og: 
Tenk at noe så utrolig skittent kan være så sjarmerende. 
",1
"Filmanmeldelse «The House That Jack Built»:Provoserende tom provokasjon 

Kjære Lars von Trier. 
Vi er relativt glade i deg. 
Men nå er du barnslig og teit igjen. 

DRAMA 

«The House That Jack Built» 

USA. 
18 år. 
Regi: 
Lars von Trier. 

Med: 
Matt Dillon, Bruno Ganz, Uma Thurman. 

I 2011 sa Lars von Trier noe uoverveid og uklokt om Hitler og nazismen under en pressekonferanse i Cannes. 
Dumhetene sørget for at han ble utestengt fra festivalen. 
En overreaksjon fra arrangørene, må vi nok si, all den tid det å si noe uoverveid og uklokt hører med til den aldrende auteur-provokatøren von Triers daglige gjøremål. 

Nå, syv år senere, har dansken laget en film som oppleves som en veldig langtekkelig og trassig måte å ikke si unnskyld på. 
Seriemorderfilmen «The House That Jack Built» er så vidt jeg kan skjønne von Triers «meditasjon» over forholdet mellom fin kunst og fascisme, psykotisk galskap og genialitet, og hva det er kunsten – og kunstnere – kan tillate seg. 

Om disse tingene har han ikke så mye nytt å si, egentlig. 

«The House That Jack Built» føles merkelig rotløs, men utspiller seg på den amerikanske landsbygda over en periode på mange år. 
Der bor Jack (Dillon). 
Han er en mann med mange problemer, ekstrem kvinneforakt og tvangstanker deriblant. 
Men det mest presserende er altså at han er en flittig seriemorder. 
(Her skiller han seg forhåpentlig fra filmens regissør, som han ellers er en stand-in for). 

Jack har vært psykotisk fra barnsben av, men hadde en gang en drøm om å bli arkitekt. 
Han ble «bare» en ingeniør, sågar en lite talentfull én, og han bygger stadig på et hus som aldri blir ferdig. 
«Akkurat» slik Hitler var en mislykket kunstner som endte opp som verdens verste menneske. 

Mer: 
I hodet har Jack en stemme han har lange samtaler med. 
En turistguide på vei inn i infernoet, à la Dante. 
Stemmen tilhører Bruno Ganz. 
Han spilte som vi vet den samme Hitler i «Der Untergang» (2003). 
«The plot thickens!», som de sier i utlandet. 

Disse dialogene, noen ganger monologer, har preg av foredrag. 
Det er som å bli ufrivillig utsatt for en ung mann som, full av seg selv og rødvin, nettopp har lest «Bestialitetens historie» og nå plager alle på Studentkroa med å legge ut om hvordan alt egentlig henger sammen. von Trier er god til å bruse med kunnskapsfjærene sine. 
Men det han bringer til torgs, er ofte forbløffende banalt. 

Vi får være vitne til en håndfull groteske drapssekvenser. 
Jack ser på disse som «kunst», som sine «verk», og er spesielt stolt av at han ved en anledning skyter en mor (Sofie Gråbøl) og hennes to sønner som om de var dyr, og han var på jakt, samt at han skjærer puppene av barnebarnet til Elvis (Riley Keough, filmens beste skuespiller, i en rolle som er skrevet for å ydmyke henne på verst tenkelige vis). 
Jack lager en portemoné av den ene. 

«The House That Jack Built» er om ikke annet en effektiv film for alle som har lyst til å føle seg ræva i en dag eller to. 

Matt Dillon har alltid vært en sendrektig skuespiller, og man tar seg i å stusse over de lange, kvasiintellektuelle utgreiingene hans om kunstens vesen og tilliggende tematikker. 
Er han ikke for dum til å holde dem? 
At Jack åpenbart er sinnssyk, og ville vært arrestert etter fem minutter i frihet, er en annen sak. 
«The House That Jack Built» er som sagt banal. 
Men ikke på den måten. 

Filmen inneholder som vanlig en haug referanser til annen kunst og andre kunstnere. 
Glenn Gould og klassisk malerkunst. 
«Den guddommelige komedie» og Albert Speer. 
Bob Dylan (noen har feilstavet det engelske ordet «narcissism» på en av de plakatene – pedant-red.) og von Triers egne filmer (gjesp). 
Cineaster og andre smartinger kan trygt bestille bord på kafé for å diskutere verket etter endt lidelse. 

Spørsmålet er mer om det er verdt tankekraften. 

Helt verdiløs blir en von Trier-film ikke, og helvetesvisjonene i filmens slutt har noe for seg. 
Bildene er nesten like snasne som de visuelle metaforene for depresjon i «Melancholia» (2011), og turen til det varme stedet på syv bokstaver oppleves faktisk som en aldri så liten påskjønnelse etter de to timene og 20 minuttene som har forløpt tidligere. 

Ellers er det, slik jeg ser det, liten tvil om vår alles rabiate rabagast, den dumme danske, Lars von Trier, trår vannet. 
«The House That Jack Built» er, når alt kommer til alt, enda en trettende avhandling om regissørens – paradoks på vei – monumentalt selvforelskede selvforakt. 

Den har vi hørt om før, og bedre. 
Etter denne prøvelsen av en film er jeg usikker på om jeg orker én runde til. 
",0
"Filmanmeldelse «Vice»:Et ansikt bare en president kunne elske 

Delvis mislykket, men absolutt underholdende nidportrett av tidligere visepresident Dick Cheney (og de utallige hjerteinfarktene hans). 

BIOGRAFI/DRAMA 

«Vice» 

USA.12 år. 
Regi: 
Adam McKay. 

Med: Christian Bale, Amy Adams, Sam Rockwell, Steve Carell. 

Med «The Big Short» tok Adam McKay steget fra å være sin generasjons mest begavede amerikanske komedieregissør- og manusforfatter («Anchorman», 2004; «Talladega Nights», 2006; «Step Brothers», 2008) til å bli sin generasjons mest lovende amerikanske regissør av sinte, svart komiske politiske dramaer. 

«The Big Short» handlet om finanskrisen i 2007. 
Vanskelig, deprimerende materie; krevende å få noe gøy ut av. 
Men McKay klarte det. 

I «Vice», om livet til den tidligere amerikanske visepresidenten Dick Cheney, prøver han å gjenta det triumfartede trikset fra forrige gang. 
Det går ikke like bra. 
Men det går OK. 

I hjemlandet har McKay fått en hel del kritikk for å fremstille Cheney som en maktkåt opportunist – grunnleggende uinteressert i ideologi. 
Ifølge «Vice» valgte Cheney i sin tid politisk parti etter kron-og-mynt prinsippet, og fikk hånlig latter til svar da han i vanvare stilte mentoren Donald Rumsfeld (Steve Carell) spørsmålet: 
«Hva er det vi tror på?». 

Denne kritikken vil virke berettiget for alle som ser på Cheney som neokonservatismens fremste arkitekt, byråkrat-Darth Vader i Det hvite hus, Geppeto’en over hodet til George W. Bush’ Pinocchio. 
En mann som utmerket godt viste hva han gjorde, og dessuten trodde på det, også etter at de mest paranoide trekkene hans fikk fritt utløp etter 11. september 2001. 

«Vice» kommer på ingen måte til å bli stående som det siste ordet om Cheneys politiske arv. 
Som politisk historie og biografi, står filmen til stryk. 
Men den har andre kvaliteter. 

Som i «The Big Short» benytter McKay seg av et utall fortellertekniske og visuelle grep for å gjøre det i utgangspunktet usexy materialet, severdig og underholdende: 

En falsk «happy ending» med dertil hørende rulletekster 45 minutter ut i filmen. 
Sladdede ansikter og sensurert dialog. 
Henvendelser direkte til kameraet (filmens siste, utilfredsstillende scene). 
Shakespeare-dialoger mellom mann og kone i ektesengen. 
Fortellerstemme. 
Kreativ kryssklipping. 

De som legger godviljen til, kan på disse stadige innfallene som en refleksjon av den kaotiske medietiden vi lever i. 
De mer uvillige vil tenke at McKay lider av en slags forteller-tourettes, og at denne tendensen tildekker mer enn den avdekker. 

Helt sikkert er det at «Vice», som er en lang film, benytter seg av for mange av disse fikse ideene. 
Og at de siste 45 minuttene i alt for stor grad fremstår som en samling morbide sketsjer. 

Det er først i filmens siste time, etter at Cheney er gått til krig i Afghanistan, og deretter Irak, at McKay begynner å fremstille ham som satanisk. 
Før den tid har regissøren som nevnt postulert at Cheney var en mann som søkte makt for beruselsens egen skyld, dyttet fremover av den sterke, bestemte kvinnen som sto bak ham, kona Lynne (en sedvanlig utmerket Amy Adams). 

Stabssjef, kongressrepresentant, forvarssekretær (under Bush den eldre), forretningsmann (Haliburton): 
«Vice» er på sitt beste mens Cheney fremdeles er i støpeskjeen. 
Da han når maktens tinder, og det blir mange parallelle historier å holde rede på, mister manuset sin egen hovedperson en smule av syne. 
Da henfaller «Vice» til å bli overtydelig, moralsk og belærende. 

At McKay forakter mennesket han har lagd film om, er det liten tvil om. 
Det eneste menneskelige trekket han tilkjennegir sin hovedperson, er Cheneys tilsynelatende betingelsesløse kjærlighet til sin lesbiske datter Mary. 

Til slutt ryker selvsagt den også, for maktens skyld, og Cheney står igjen som den første mannen som har fått en hjertetransplantasjon for å erstatte et ikke-eksisterende hjerte. 
En shakespearsk tragedie av et menneske. 

Christian Bale da, som har fått så mye åtgaum for å ha anlagt tre dobbelthaker for å spille den ubekvemt smilende, grimme tykksaken Cheney? 
Han koser seg i det som, overlasten til tross, må sies å være en takknemlig rolle. 

Han er blitt nominert til Oscar, selvsagt. 
Det samme er McKay – hele tre ganger: 
Beste film, beste regi og beste manus. 
Det er overraskende, for «Vice» er for populærkulturelt hyperaktiv, for «hit and miss», til at den sitter skikkelig. 

Jeg ble tiltagende frustrert i løpet av de siste 45 minuttene. 
Men jeg kjedet meg ikke i ett sekund. 
",1
"TV-anmeldelse «All Together Now Norge»:Kvantitet over kvalitet 

En sangkonkurranse på TV. 
Hva blir det neste? 

«All Together Now Norge» 

Norsk musikkonkurranse, TV Norge tirsdager kl. 20.30 

Programledere: 
Anne Rimmen, Didrik Solli-Tangen 

Enkelte vil hevde at det er gått inflasjon i sangkonkurranser på norsk TV. 
I og med «All Together Now Norge» kan det i hvert fall slås fast at det er gått inflasjon i sangkonkurranse-dommere på norsk TV. 

Dette konseptets store gimmick er nemlig et dommerpanel bestående av hundre eksemplarer av arten. 
100 dommere. 
Itteno’ knussel. 
Hvem er de, hvor kommer de fra, hva vil de? 

Vel, vi snakker ikke om Wolfgang Plagge, Kjell Hillveg eller en gang Gunnar Greve her. 
Kvantitet trumfer kvalitet. 
Seere med ørneøyne og god hukommelse vil kunne dra kjensel på en drøy håndfull av dem: 

Eks-«Idol»/«The Voice»/«X 
Factor»/gudvethva-deltakere (Jenny Langlo, Chand Torsvik), eks-Melodi Grand Prix-deltakere (Stig Van Eijk, Kate Guldbrandsen) og andre fra «slik gikk det med …»-arkivet (Taiwo og Kehinde Karlsen, også «kjent» som de herostratisk berømte brødrene Brothers). 
Og Per Sundnes, selvfølgelig. 

Panelfyllet består av sangpedagoger, produsenter og doldiser fra «show»-verdenen. 
Og Per Sundnes, selvfølgelig. 
Si hva du vil om «All Together Now Norge» – det er i alle fall hyggelig at så mange fra musikkbransjen får seg en ekstrainntekt i disse pressede streamingtider. 

Nevnte jeg at det var 100 dommere, Per Sundnes inkludert? 
Disse utgjør en massiv vegg (den minner litt om den i «The Muppet Show»-vignetten) av kritiske blikk og varierende kompetanse, som de ulykksalige deltakerne må stille seg foran, synge til og forsøke å imponere. 

Når dommerne liker det de hører, reiser de seg, danser litt, kanskje, eller synger med. 
1 dommer på beina = ett poeng. 
Dommerveggen gjør seg ganske godt som en visuell «greie», det skal produsentene ha. 

Deltakerne er av typen som stort sett har vært ute en vinternatt før. 
Noen er semiprofesjonelle halvamatører, med bakgrunn som bryllup- og begravelsessangere på lokalt plan, eller fra show på Danskebåten. 
Noen av dem går på musikkskole, og mange av dem har enten vært innom eller er på vei til Wallmans Salonger i Oslo. 

Kvaliteten er variabel. 
Men den ligger stort sett rundt midt på treet. 

Dommerne er mildt kritiske til den flinke Silje Helen (30, saksbehandler i Oslo kommune) – sannsynligvis fordi hun har valgt seg en for god sang (Röyksopps «Running To The Sea»). 
De er over seg av begeistring for Christoffer (25, butikkmedarbeider fra Røyken) og hans ublu Sting-imitasjon i «Roxanne». 

Tilbakemeldingene fra de 100 kokkene er ganske sølete. 
Skuespilleren og sangeren Jan Erik Madsen blir sittende på rumpa under Silje Helens nummer, men mener likevel at hun «synger veldig bra». 
«Hva mangler da?», spør programleder Anne Rimmen ham. 
«Jeg vet ikke», utdyper Madsen. 

«Helt unik er du!», skryter vokalcoachen Kim av han som nettopp gjorde sitt ytterste for å ligne på en annen vokalist (altså Sting). 
Er ikke det å forsøke å ligne på noen andre det motsatte av å være unik da? 

Generelt må det sies at dommervokabularet i TV-konkurranser som denne, er fullstendig oppbrukt . 
Begrepsapparatet er tømt, det er ikke mer språk igjen å hente. 
Vokalister har «levert dritbra» på TV i snart 20 år. 
Vi har sett tusenvis «helt rå» vokalister «ta» sine likemenn i juryen. 

«Dette er ingen vanlig sangkonkurranse», lovte Rimmen innledningsvis. 
Men selv 100 dommere kan ikke dekke over at det er nøyaktig det «All Together Now Norge» er. 
",0
"Filmanmeldelse «Amundsen»:Heltefilmene er trette 

Forsøksvis nyansert, men lite spennende om polarhelten Roald Amundsen. 

DRAMA/BIOGRAFI 

«Amundsen» 

Norge. 
12 år. 
Regi: 
Espen Sandberg. 

Med: Pål Sverre Hagen, Katherine Waterston, Christian Rubeck, Trond Espen Seim. 

Da jeg gikk inn i salen tenkte jeg for meg selv: 
«Vedder på at den begynner med slutten». 

Det gjør «Amundsen». 
Nærmere bestemt med redningsflyet «Latham»s krasj i isen et par timer etter avgang fra Tromsø i juni 1928 (de var på jakt etter overlevende fra luftskipet «Italia»). 

To mann overlever krasjet, den 56 år gamle, men fremdeles staute Roald inkludert. 
Polarhelten over alle polarhelter, i Pål Sverre Hagens tungt sminkede skikkelse, snur seg sakte mot kameraet med et blikk stint av skjebne. 

Da tenkte jeg én ting til. 
«B-film». 

Først en anbefaling/advarsel, alt etter øynene som skal se: 
«Amundsen» er ikke en actionfilm. 
Jeg talte to scener som eksplisitt gikk for spenning av det mer kinetiske slaget, og begge var korte og tatt rett ut av læreboken. 

Greit, filmen inneholder en selvmordsscene også – derav aldersgrensen på 12. 
Men det er vel mer tragedie enn action, hva? 
Den gjør uansett lite inntrykk. 
«Amundsen» har ikke fortalt oss hvorfor vi bør bry oss. 

Vel. 
Det er fortjenestefullt, synes jeg, at regissør Sandberg – kjent fra to tidligere gloriepussende nasjonalheltepos, da i tospann med Joachim Rønning («Max Manus», 2008 og «Kon-Tiki», 2012) – og manusforfatter Ravn Lanesskog («Birkebeinerne», 2016) har valgt å konsentrere seg om noe annet enn løping rundt i isødet med isbjørner i hælene. 

De to prøver etter beste evne å nyansere og komplisere helten de har laget film om, og underslår verken hardheten hans, egoet hans eller kåtskælk-tendensene hans (vår helt hadde et spesielt godt øye til gifte kvinner). 

Forholdet mellom Amundsen og den angivelig mer noble Fridtjof Nansen (Seim, til forveksling lik Thorvald Stoltenberg) er like anstrengt som det mellom Roald og storebroren Leon (Rubeck) – en medsammensvoren som etter hvert går lei av heltens hunger etter ære og berømmelse. 

Filmen postulerer langt på vei at Nansen gjorde det han gjorde for forskningen og vitenskapens skyld, og at det Amundsen drev med var noe mindre edelt – nemlig kappløp. 
Sport. 

Den gjør også et poeng av bitterheten Amundsen følte i sine senere år. 
Den rettet seg primært mot engelskmennene, som gjorde konkurrenten i kampen om Sydpolen, Robert Falcon Scott, til martyr – og Amundsen til sleip «skurk». 
Engelskmenn er dårlige tapere, sukker vår norske helt. 
Det høres rimelig ut. 

Rammen rundt fortellingen er en samtale mellom Leon og en av Roalds elskere, Bess Magids (Waterson). 
Innimellom denne plottes høydepunktene inn, litt som i en Wikipedia-artikkel. 

Vi er på Sydpolen etter bare 45 minutter, hvilket føles abrupt. 
«Amundsen» legger vel så mye vekt på Nordøstpassasjen-ekspedisjonen noen år senere, da Amundsen, mennene hans og skipet Maud frosset fast i isen. 

Vel og bra, om det bare hadde blitt spennende, medrivende drama av det. 
Jeg synes ikke det har blitt det. 
Amundsen kan understreke at «her har ingen mann vært før!» så mye han bare vil – og det gjør han, flere ganger. 
Det holder ikke i seg selv. 

«Amundsen» mener selvsagt at det Amundsen, mannen, gjorde, var unikt. 
Hvilket det vel var. 
Men den sliter med å vise oss hvorfor. 

Hagen er god nok nok som helten, som blir mer og mer innbitt, muligens også noe gal, etter hvert som årene går. 
Manuset klarer likevel ikke å gjøre ham interessant. 
Han er en «helt» som har sine «mangler», ja vel. 
Og hva så? 

«Amundsen» er en lang og langtekkelig film. 
Likevel sitter man igjen etter endt løp og tenker: 
«Var det alt?». 
",0
"Filmanmeldelse«Ut og stjæle hester»: 
Nesten skutt av hesten 

(BERLIN/VG): 
Filmatiseringen av 2000-tallets mest elskede norske roman er blitt omtrent så god som man kunne håpe. 

DRAMA 

«Ut og stjæle hester» 

Norge. 
Aldersgrense ikke fastsatt. 
Regi: 
Hans Petter Moland. 

Med: Stellan Skarsgård, Tobias Santlemann, Jon Ranes, Bjørn Floberg, Danica Curcic, Gard B. Eidsvold 

Hvordan omsette de sanselige, nesten erotiske naturbeskrivelsene i Per Pettersons «Ut og stjæle hester» til bilder på et lerret? 

Hva med været? 
Regnet, snøen, den sene høysommeren. 
De enorme kreftene i vinden og vannet. 
Ikke minst: 
De ekstatiske passasjene om hardt fysisk arbeid. 
Tømmeret som felles og fløtes, de brunbarkede armene og de råsterke hestene som trekker. 

Regissør Hans Petter Moland har jobbet hardt og seriøst med utfordringen. 
Filmatiseringen hans av de siste to tiårenes mest elskede norske roman; en bok så god at selv en statsminister må elske den – benytter seg av sakte film, «time lapse»-effekter og nærbilder av dyreliv. 
Den vil, som romanens hovedperson, Trond Sander, bli skog. 

I dette har Moland lykkes. 
«Ut og stjæle hester» er en ualminnelig vakker film, full av gispende natur og arbeid så rytmisk at det nesten blir en slags musikk. 

Men klarer han å fange mannen som står så alene midt i denne naturen? 

Sander er en klassisk Petterson-protagonist. 
En fyr som har opplevd en eller flere traumatiserende hendelser, og aldri helt har klart å melde seg på i sitt eget liv i kjølvannet av dem. 
Han har «vært heldig», sier han, gjentatte ganger. 
Og det har han vel – han fikk seg både familie og, får vi inntrykk av, greit med penger. 

Han har hatt en fin runde, mener han selv, om vi ser bort fra katastrofene, og han er en god mann. 
Men han plages av følelsen av at han har levd et «spøkelsesliv», som det heter i en av romanens og filmens nøkkelscener. 
At han kanskje ikke ble den det var meningen at han skulle bli. 

Sander har flyttet ut på landsbygda for å leve sine siste år i perfekt isolasjon. 
Kona hans døde i en bilulykke for tre år siden. 
Sander satt bak rattet. 
Han føler ikke skyld, bare savn. 
Barna hans vet ikke hvor han er en gang. 

Han blir ufrivillig kjent med naboen Lars (Floberg), og skjønner det nesten med en gang: 
Lars er identisk med 10-åringen som ved et uhell skjøt sin egen tvillingbror sommeren 1948, da Trond og faren han forgudet, spilt av en sedvanlig karismatisk Tobias Santelmann, ferierte på en annen gård, et stykke fra der de to befinner seg nå. 

Møtet utløser et ras av erindringer som vi har følelsen av at alltid har vært tilstede i bakhodet hans, men aktivt vært forsøkt undertrykket. 
Om moren til Lars, som var både vakker, modig og nevenyttig, og broren hans, Jon, som glemte å sikre geværet, og Frans (Eidsvold), som var den som fortalte Trond om hvorfor faren hans forsvant i lange perioder fra familien i Oslo under krigen. 

Fremfor alt trigger det minnene om faren, mannen som kunne alt, og dessuten var motstandshelt, og som Trond aldri skulle se igjen etter denne dramatiske sommeren. 

Det er ikke mulig å fullt ut fange Sanders indre monologer og erindringsbilder på film, i hvert fall ikke uten bruk av en stadig tilstedeværende fortellerstemme (som sikkert ville ha ødelagt for filmens mer visuelle kvaliteter). 
Det er her «Ut og stjæle hester», filmen, nok må se seg slått av «Ut og stjæle hester», boken. 

Moland får ikke helt plass til romanens innslag av stoisk humor, og konsentrerer seg om det meditative og palliative i fortellingen: 
Ulykker og traumer vil forekomme, men du kan – i en viss grad – «bestemme sjøl når det det skal gjøre vondt». 
Du må i alle fall tro det, om du ikke skal knekke. 
Den samme blir du aldri igjen, uansett. 

Den dyktige Moland, som lager mange og alltid severdige filmer, lykkes imidlertid med mye annet, inkludert de finstemte overgangene mellom fortid og nåtid, og de forskjellige nivåene av refleksjon i disse. 
Han er godt hjulpet av et strålende skuespillerensemble, flere av dem gamle våpendragere, som yter på toppen av sine evner. 

Skarsgård, som den voksne Sander, og Floberg skinner sterkt, på en gustent hardbarket måte, og scenene de to imellom – spesielt den over kjøkkenbordet – er nirvana for alle som nyter å se gubber og gubbeansikter på film. 
Danske Curcic etterlater ingen forvirring om hvordan moren til Lars og Jon, kunne få både far og sønn Sander til å ånde ekstra. 
Og de unge klarer seg fint, trass i at de må konkurrere med landskapene – og hestene. 

De færreste av de 300 000 som har gjort Pettersons bok til folkelesning vil tenke at filmen «erstatter» romanen. 
(Det var nok heller ikke meningen). 
Enda færre vil tenke at den på noen måte gjør skam på den. 

«Ut og stjæle hester» har norsk premiere 8. mars 
",1
"Filmanmeldelse «If Beale Street Could Talk»:Blues for Amerika 

En usedvanlig nydelig film. 
For nydelig? 

DRAMA 

«If Beale Street Could Talk» 

USA. 
9 år Regi: 
Barry Jenkins. 

Med: KiKi Layne, Stephan James, Regina King. 

Den afroamerikanske kinofilmen har vært i fin stim en stund. 

Dobbelt gledelig er det at spennet i disse filmene er så vidt: 
Fra surrealistiske, satiriske komedier («BlackKklansman», «Sorry To Bother You»), via horror («Get Out») og action («Widows»), til tåredryppende dramaer («Moonlight»). 

Trippelt gledelig et det at så mange av dem er så gode, og at de stort sett får den oppmerksomheten de fortjener. 

Her, timet til en Oscar-sesong som i en viss grad ignorerte den («If Beale Street Could Talk» er nominert for musikk, adaptert manus og kvinnelig birolle), er ytterligere én, basert på en roman av James Baldwin (1924-1987), regissert av mannen bak «Moonlight»: 
Barry Jenkins. 

Tish (Layne) og Fonny (James) er unge, smellvakre og forelskede. 
De har vært bestevenner siden barndommen; det er noe sakralt over kjærligheten deres. 
De er liksom for gode for denne verden. 
Ikke minst den urettferdige verdenen som omgir dem i det daglige. 

Begge kommer fra et hjem i den lavere arbeiderklassen. 
Tish’ kjærlige foreldre, fabelaktig spilt av Regina King (gi henne en statuett!) og Colman Domingo, blir både bekymrede og lykkelige da det viser seg at datteren deres er gravid. 
Fonnys dypt religiøse mor blir rasende. 
Hun mener at sønnen, som har kunstneriske ambisjoner, er for god for Tish. 

Det er klart det må skje noe vondt. 
Fonny blir arrestert og anklaget for overfallsvoldtekt mot en puertoricansk kvinne. 
Han er uskyldig: 
Det er en rasistisk politimann som trekker i trådene. 
Resultatet er likevel gitt. 
Fonny er fanget i et system som ikke tror på eller lytter til en mann som ham. 
Det er opp til Tish og familien hennes å tale saken hans som best de kan. 

«If Beale Street Could Talk» er ikke et drama slår deg i hodet med en hammer merket «tragedie». 
Den er en bukett vignetter, i nåtid og som flashbacks, fra en håndfull afroamerikanske liv (filmen er satt til overgangen mellom 1960- og 70-tallet, sånn cirka, men er ikke bundet til den tiden). 

Formålet med disse scenene er ikke primært å «drive handlingen fremover», men å minne oss om hvor mye menneskelig potensiale og skaperkraft som går tapt som følge av urett. 
Om hvor ressurskrevende motgang er. 
Og om det diabolske i å sette fattige mennesker opp mot hverandre. 

«Hvor vidunderlig kunne ikke livet på jorden vært?», synes Jenkins å si. 
Dette er ikke bare en film om systematisk undertrykkelse. 
Det er også en hyllest til familiebånd, håp og kjærlighet. 
Et kyss på en varm panne. 

Noen vil oppfatte «If Beale Street Can Talk» som for snill, for nydelig. 
Tenke at den ikke er sint nok. 
Det er lov. 
Men det må være plass til snille, nydelige filmer om vanskelige liv og temaer også. 

Filmmusikken, ved Nicholas Britell, er for øvrig praktfull. 
Også her bør han Oscar kjenne sin besøkelsestid. 
",1
"Filmanmeldelse Legofilmen 2:Klossete lillesøster 

For alle som noensinne har hatt irriterende småsøsken. 

FAMILIE. LEGOFILMEN 2 USA, 6 år NORSKE STEMMER: 
Scott Maurstad, Lena Meieran, Mads Henning Jørgensen, Katrine Blomstrand m.fl. REGI: 
Mike Mitchell 

Legofilmen (2014) var full av kreativ kløkt i både konsept og animasjon. 
Grunnen til at den fungerte så sprudlende og bra, var regissørenes tro og forståelse av fantasiens evne til å formidle og forandre. 
Og at, som det heter i sangen, alt var helt utrolig. 
Fantasi i en finslipt blanding av fremdrift og absurditet. 
Der alt sammen foregår i hodet til et barn. 
Etter det har Lego og Warner rotet med magien i den helt greie Batman-komedien, og i den kaotiske Ninjago-overdosen. 

«Legofilmen 2» tar opp brikkene i samme sekund som første film sluttet. 
Trusselen er ikke lenger Lord Business og Kraglen. 
En utenomjordisk dronning som holder til i Sestar-systemet, bortenfor trappeportalen, har arge hensikter. 
Selvsagt er dette lillesøsteren til hovedpersonen fra første film, og store deler av humoren baserer seg på søskenmotsetninger. 
Fullt av gjenkjennelige scenarioer for alle som noensinne har hatt søsken, primært av den yngre sorten. 
En åpenbar og tydelig idé, som dessverre henfaller til forenklede stereotypier som at småsøstre elsker glitter og teit popmusikk med lettlikte refrenger, mens gutter vil ha Mad Max-landskap og dinosaurer. 
Her tatt ut i motsetningene mellom de ulike konsernmerkevarene Lego, Duplo og Friends. 

De beste, eh, bitene oppstår i overlappingen mellom disse mørke og fargerike verdensbildene. 
I motsetning til antagonisten «far», som var en tydelig og klart definert motstander, er det dog flere nyanser i lillesøster-romvesenene. 
Og bakom skurrer en enda større trussel. 

Phil Lord og Christopher Miller, som sto bak det meste sist, holder seg til manus og produksjon. 
Mike Mitchell, som tidligere regissert halvstødige oppfølgere som den fjerde filmen om Shrek og også har prøvd seg på egen hånd med «Trollz» var regissøren som til slutt fikk gjøre dette ferdig. 
Utfordringen er at ingen helt virker å vite hvordan de skal samle seg om en like skjerpet og fokusert galskap som originalen. 
Dette er en grei oppfølger, men ikke i nærheten av å være en fortsatt like friskpustende sak som for eksempel «De Utrolige 2». 

En gang tidlig på nittitallet begynte Legokonsernet å rote med det opprinnelige konseptet sitt. 
De lagde ferdigbyggede, vanskelige brikker. 
De innførte figurer som ikke kunne bygges om. 
Følelsen av at dette nå er på vei til det filmatiske klosseuniverset er til tider litt urovekkende til stede her. 
",1
"TV-anmeldelse «Heimebane» sesong 2:Lagånden lever 

Alle sammen nå: 
Jævla Ålesund. 

«Heimebane» (sesong 2) 

Norsk drama i åtte deler, NRK søndager 20.55 (premiere 17. februar) 

Regi: 
Yngvild Sve Flikke, Stian Kristiansen 

Med: Ane Dahl Torp, Morten Svartveit, Axel Bøyum, John Carew, Emma Bones, Nader Khademi, André Sørum, Nivethan Senthurvasan m.fl. 

Anmelderen har sett hele sesongen 

Den første sesongen av «Heimebane» (2018) ble noe større enn et TV-drama, og noe mer enn et populært fenomen. 
Den ble viktig med stor «V». 

Serien inspirerte til kommentarer, kronikker og endeløse «recaps». 
I et år da feminisme ble diskutert på en ny måte, i kjølvannet av #metoo, traff den tidsånden som en lang, flat ball i mellomgulvet. 

Det var nesten så man kunne glemme at serien først og fremst var noe som gikk på TV. 
I forkant av sesong 2 ble serieskaperen Johan Fasting mer eller mindre servert en ordre. 
Nå måtte det handle om et annet viktig-med-stor-«V» tema: Homofili i toppidretten. 

Som bestilt, så servert: 
«Heimebane» sesong 2 handler, blant annet, om nettopp det. 
Men ikke helt slik man skulle tro. 
Seriens omgang med dette og andre spørsmål er heldigvis både subtil, overraskende og lite belærende. 
Den gode intensjonene – la oss snakke om det, folkens! – står ikke veien for det som må være enhver TV-series fremste oppgave. 
Å underholde. 

«Heimebane» er progressiv, ja visst, men styrer unna tekstplakatene der det står «hør etter, vi skal si noe viktig». 
Dette gjelder enten det dreier seg om store spørsmål i samfunnet, eller mindre, mer såpeopera-arketypiske ting som samlivsbrudd og foreldrerett, abort, sykdom (her: skader) og pengemakt. 

Det er ingen liten kunst. 

Det «Heimebane» sesong 2 kan sies å mangle, er en like medrivende og tykk rød tråd som den første hadde (en kvinne er kommet for å revolusjonere mannsbastionen norsk fotball. 
Iiiiik!). 

Helena Mikkelsens (Dahl Torp) suverene posisjon som trener for Varg IL er aldri i spill i denne runden. 
Det er lurt at «Heimebane» ikke fortsetter å terpe på dette, men ufortrødent utforsker en rekke andre historier. 
Som hver for seg føles mindre, men i sum er mer enn nok. 

Hva det handler om? 
Mye om økonomiske utfordringer og det som skjer når en privat bedrift, med millioner på bok, melder sin interesse. 
Kort sagt: 
Idrettsklubbens «sjel». 
Dessuten: 
Hvor mye bør man egentlig ofre for bli skikkelig god i noe? 
Og hva med dem som står bak? 
Hva ofrer de? 
Dette spørsmålet går igjen i flere av fortellingene. 

Det handler, nok en gang, om ung usikkerhet. 
Nå er det talentet Aron (Senthurvasan), «den tamilske tiger», som gir ansikt til den, slik Axel Bøyum, som Adrian Austnes, gjorde det forrige gang. 
Det dreier seg også om rettferdig fordeling av godene. 
Varg-kapteinen Otto (Sørum) blir ikke glad da han får innsyn i spillernes lønninger. 

Og så dreier det seg om Mikkelsens forhold til datteren Camilla (Bones), og deri opptatt stjernespilleren Austnes. 
De to er kjærester, og Camilla har, som vi husker, forlatt redet for å unnslippe et liv i skyggen av sin blindt ambisiøse mor. 

Innledningsvis føles dette dårlige forholdet noe overspilt: 
De var da ikke så uvenner, var de? 
Bones, som i den første sesongen i en viss grad hadde ansvaret for å oppdra sin egen mor, savnes i de første episodene, men kommer sterkt i andre halvdel. 
Austnes-rollen er, om sant skal sies, noe monoton denne gangen – en serie litt like «skal han, skal han ikke»-dilemmaer. 

Ja, og så handler det om cupfinalen, da. 

Mikkelsen? 
Fortsatt en bortimot livsudyktig fagidiot, et mildt sagt uperfekt menneske; villig til å gå svært langt for å få det som hun vil. 
Ja, hun sår sågar splid i sitt eget lag, om det er det som må til. 
Også hun trenger å lære om samhold. 
Som er det sesong 2 av «Heimebane» handler om fremfor noe. 

Dahl Torp og Morten Svartveit er helt briljante i sine «voksenroller», sistnevnte som klubblederen Espen Eide. 
Han er en mann med en uavklart seksualitet. 
Men mest av alt virker han innbitt ensom, både på jobben og i privatlivet. 
Prikkfrie, er de. 

Det vel så gledelige er, som sist, at alle skuespillerne, voksne som unge, er så tvers gjennom troverdige i sine roller. 

Som Mons (Khademi, en rappkjeftet vitamininnsprøytning i alle scener han deltar i). 
Som Marianne (Julia Bache-Wiig, hun som alltid ser ut som om hun er på gråten). 
Som Nils (en gryende incel-kriger? 
Kommer han til å se Jordan Peterson «live» i sesong 3? Gisp!). 

Som Michael (Carew, som ikke har verdens største register, men gjør det beste ut av det han har). 
Som Camilla (som er voksen før tiden, men forbeholder seg retten til å få være ung en stund likevel). 

Slik kunne jeg fortsatt. 
Men det har jeg ikke plass til. 

Recap: 
«Heimebane» er en serie der det er mulig å bry seg om alle karakterene, uansett hvor små. 
Selv han slimål-lillebroren fra Oschlo med den store pengaboka, Peder Nagelsmidt (Ole Christoffer Ertvaag), blir raskt til noe mye mer interessant enn den karikaturen man kunne frykte at han skulle bli. 

Serieskaper Fasting har ikke skrevet hele serien denne gangen, men tar seg av nøkkelepisodene, inkludert den siste – og dennes dramatiske «cliffhanger». 
Han får utmerket bistand på både manus- og regisiden, av både kvinner og menn. 

Og «Heimebane» er fremdeles norsk TV-drama av sjeldent godt, og helt ualminnelig velspilt, kaliber. 
",1
"Filmanmeldelse «Birds Of Passage»:Narkotikakrigen starter hjemme 

Både nøkternt og storslått om hvordan mye penger forandrer alt. 

DRAMA 

«Birds Of Passage» («Pájaros de verano») 

Colombia. 
15 år. 
Regi: 
Cristina Gallego, Ciro Guerra. 

Med: Carmina Martinez, José Acosta, Natalia Reyes. 

Unge Rapayet (Acosta) ønsker å gifte seg med skjønne Zaida fra Wayuu-stammen. 
Vi er i Colombia i 1968. 
For at klansoverhodet Ursula skal godkjenne frieriet, må han tilby medgift. 
Geiter og smykker. 
Hvordan skal Rapayet, som jobber med å lempe kaffebønner, ha råd til det? 

En dag får han en mulighet, i form av noen amerikanske Fredskorps-halvhippier som er i Colombia for å leke med brune barn, bade nakne og advare mot kommunismens farer. 
Amerikanerne vil ha marihuana, mye marihuana. 
«Marihuana er lykken!», sier Rapayets venn Moisés. 
«Deres lykke», presiserer Rapayet. 
De to ser sitt snitt. 

Det går ikke lang tid før det nordamerikanske markedet åpner seg opp for dem. 
Gringoene i nord har en umettelig appetitt på planten. 
Snart er det flytransport med i bildet. 
Og døde menn. 
Blodsballaden er i gang. 

Så langt kan «Birds Of Passage» høres ut som nok en historie på det etter hvert så trange «en narkotikagangsters oppgang og fall»-feltet. 
Allerede filmens første scener understreker imidlertid at den er noe mer, nemlig en både poetisk og antropologisk studie av hvordan penger kan ødelegge et urfolk. 

Vi får se gamle seremonier og talismaner, og tar del i overtro, drømmespråk og vardøger. 
Som dansen da Zaida, etter et «sølibatår», skal ut i samfunnet og «bli kvinne». 
Eller den særegne tradisjonen med en likvake nummer to, hvori beinrestene av den døde graves opp og pusses for jord og støv. 

Fokuset er for én gangs skyld ikke på «gringoene», eller en gang «krigen mot narkotika», men hvordan plutselige pengestrømmer og gryende grådighet fullstendig snur opp ned på det lille samfunnet der narkotikaen faktisk produseres. 

Moisés blir korrumpert raskere enn Rapayet. 
Han blir dekadent storkar på rekordtid. 
Rapayets svigerbror Leonídas følger hakk i hæl. 
Han er en sånn type som fyrer av pistolen når han vil at bandet på festen skal begynne å spille. 
Han får også en ellers stolt mann til å spise hundebæsj for penger. 

Den Escobar-aktige Rapayet forsøker etter beste evne å være den stødige mannen i orkanens midte. 
Ursula ser det som sin oppgave å holde flokken i kontakt med tradisjoner og eldgamle æresbegreper. 
Men også hun er i stand til å hisse til krig når det røyner på. 

Som tragedie er «Birds Of Passage» klassisk i formen, som film er den hard som en diamant: 
Både nøktern og storslått. 
Landskapene er fantastiske. 
Skuespillet, spesielt det ved Martinez og Acosta, er utmerket. 

Resultatet er illevarslende og spennende. 
«Birds Of Passage» er nominert til Oscar for «beste fremmedspråklige film». 
Det er ikke ufortjent. 
",1
"Filmanmeldelse «Cold Pursuit»:Kaldt produkt 

Hans Petter Molands internasjonale nyinnspilling av sin egen «Kraftidioten» føles litt mindre tøysete, men like grunn. 

THRILLER/ACTION 

«Cold Pursuit» 

Storbritannia/Norge/Canada/USA/Frankrike. 
15 år. 
Regi: 
Hans Petter Moland. 

Med: Liam Neeson, Laura Dern, Tom Bateman. 

Etter sin innsats i «Nattsvermeren» (1991) ble den klassisk skolerte teaterskuespilleren Anthony Hopkins Psykopatmannen. 
Waliseren så seg aldri tilbake. 

Noe av det samme synes å ha skjedd med den like seriøse Liam Neeson etter «Taken» (2008). 
Iren er nå Hevnmannen. 

Som sådan er han – ett og annet lanseringsintervju muligens unntatt – perfekt for Hans Petter Molands internasjonale nyinnspilling av sin egen gangsterkomedie «Kraftidioten» (2014). 

«Cold Pursuit» er langt på vei en scene-for-scene, replikk-for-replikk gjentagelse av den norske filmen. 

Som nordmann med kjennskap til originalforelegget blir man riktignok sittende å tenke på «Cold Pursuit» som noe mindre absurd og Coen-brødreneaktig enn originalen – om ikke annet så fordi iskalde narkotikagangstere i dyre designerdresser føles mindre oppsiktsvekkende i Kehoe utenfor Denver, Colorado, enn i Lillehammer-traktene (eller hvor det nå var «Kraftidioten» utspilte seg). 

Men mange av scenen er regelrett planket, og historien er nøyaktig den samme som i den norske filmen: 
En ung gutt blir drept etter å ha skimmet kokainleveransen til noen lokale kriminelle. 
Far (Neeson) og mor (Dern) skjønner ingenting: 
Sønnen vår var da ikke narkoman? 
Far vurderer selvmord, men bestemmer seg for å ta hardbarket hevn i stedet. 

Hva er det som kvalifiserer brøytebilsjåføren Nels til å hamle opp med to sett gangstere, utstyrt kun med en avsagd hagle og to bare never? 
Ikke godt å si. 
Vi får vite minimalt om livet hans, bortsett fra at broren og faren var involvert i lyssky forretninger, og at Nels valgte «en annen vei». 

Det er tynt, men i alle fall betydelig mer enn vi får vite om kona Grace. 
Hun forlater filmen rekordraskt, etter å ha satt forsvinnende få spor etter seg. 
«Cold Pursuit» bestreber seg på ingen måte på å trumfe den såkalte «Bechdel-testen» – alle kvinnene her er stereotyper: 
Den halvgale og kaklende asiatiske skjønnhetsarbeideren, den ivrige unge politibetjenten, og så videre. 

Ikke at mennene i filmen er så mye mer sinnrikt tegnet. 
De er enten psykopatiske gangstere eler umælende håndlangere. 
I «Cold Pursuit» er det likhet for kjønnsklisjéloven. 

«Cold Pursuit» har selvsagt pådratt seg et par kulturforskjeller ved å flytte fra Østlandet i Norge til Colorado i USA. 
Menneskene i denne nye filmen røyker jointer hele tiden, for eksempel, og det ene settet kriminelle er amerikanske urfolk nå, snarere enn østeuropeere. 

Men utover disse kosmetiske endringene, er filmen seg veldig lik. 
Den er forblitt en farse om blodig hevn, og en film som er svært glad i den våte lyden av never som treffer ansiktskjøtt – og synet av rødt blod på hvit snø. 

Neeson er som alltid severdig, i en type rolle som for lengst er blitt rutine for ham (rollen ble spilt av Stellan Skarsgård i den norske utgaven). 
Verre er det med Tom Bateman, som overspiller like kraftig i sin skurkerolle som Pål Sverre Hagen gjorde i «Kraftidioten». 

«Cold Pursuit» beviser noe det allerede på forhånd var rimelig å anta: 
At den erfarne Hans Petter Moland kan beholde roen og oversikten under større forhold enn det han er vant med fra lille Norge. 

Den beviser også, nok en gang, at problemet med denne omstendelige, overbefolkede og overlange historien ligger i manuset, ved danske Kim Fupz Aakeson. 

«Cold Pursuit» forblir en middels actionthriller, uten noen påtakelig interesse for de mange menneskene den tar livet av. 
Det er tvilsomt om den hadde nådd norske kinoer om det ikke var for at regissøren var en av «våre egne». 
",0
"TV-anmeldelse «Kjendis søker kjæreste»:Vårens vakreste eventyr 

Men størst av alt er kjendiser som søker etter kjærligheten. 

«Kjendis søker kjæreste» 

Norsk dating-reality i syv deler 

TV 2 mandager kl. 20.00 

Med: 
Ida Fladen, Lilli Bendriss, Dennis Vareide, Glenn Jensen 

«Kjendis søker kjæreste» er reality-TV serien som alle reality-TV veier gjennom alle reality-TV tider har ledet frem til. 

Kjendiser i reality-TV? 
Gammelt nytt. 
Folk som blir kjærester i reality-TV-serier? 
Sett det før, send fjernkontrollen. 

Men å slå de to tingene sammen? 
Eureka! 

Greit. 
La oss skyve kynikerbrillene en liten bit opp på pannen i fem minutter da dere, for eksperimentets skyld, og se hva det kan være å hente i denne uunngåelige, selvfølgelige ideen. 

Kjendisene i «Kjendis søker kjæreste» – de er en liten, men broket gjeng – er veldig nøye med å understreke at det å være kjent ikke nødvendigvis er nøkkelen til perfekt lykke til evig tid på kjærlighetsmarkedet. 

«Jeg trenger noen som kan se meg uten rød løper», sier den «klarsynte» Lilli Bendriss (ifører hun seg dem?). 
Glenn Jensen og «YouTube-stjernen» Dennis Vareide gir begge uttrykk for at de er dårlige, uerfarne sjekkere. 
Og ja, det er sikkert mulig at den slags ulykker kan ramme kjendiser også – i den grad disse to kan sies å være slike. 
(Begge er for øvrig er relativt nysingle. 
Førstnevnte er fremdeles i sjokk over at han må smøre brødskiva si sjæl). 

Ida Fladen da, stakkars? 
Undertegnede tipper at Fladen er selve drømmedama til en viss type Kvikk Lunsj-spisende og «turer i skog og mark»-elskende norsk mann (sikkert noen norske kvinner også). 

Men det er klart: 
Å ha 100 000 avstandsbeundrere varmer ingen om natten. 
Så da er det kanskje – kanskje – bedre å lete etter kjærligheten med et kobbel TV-kameraer og lydfolk i hælene? 

Fladen har levd halve livet sitt på TV. 
Hvorfor stoppe nå? 
Vel, årsaken til at hun stiller, er sannsynligvis at hun er under kontrakt med et produksjonsselskap eller en TV-kanal som ikke vet hva de skal bruke henne til. 
Ikke noe mer mystisk enn det. 

Jakten på kjendiskjærligheten begynner med en «minglefest» på Ekebergresturanten i Oslo. 
Beilere er kommet fra fjern og nær for å gnisse skuldre med våre fire helter og heltinner, og – om de er riktig heldige – bli bedt ut på date. 

Det vil si: 
Tre helter og heltinner. 
Den tilsynelatende reserverte dataspillgutten Variede har nemlig valgt å droppe hele partajet. 
Dette etter «samråd» med Aftenpostens samlivsterapeut Frode Thuen, som setter sin eventuelle troverdighet i spill ved å delta som «ekspert» her. 

«Smalltalken» er til tider like svett som en rusletur i helvetes forgård. 
Men Ida får et godt øye til den svenske sivilingeniøren Staffan (40 – de kommer hit for å stjæle kvinnfolka våre, ja). 
Og Bendriss holder på å le seg halvt fordervet av de svake underbuksevitsene til Eskild (56). 
Glenn har det som et barn i en godteributikk, virker det som, og synes å gi tommel opp til de fleste av sine potensielle kapringer. 
Kanskje spesielt sykepleieren Amanda (27) fra Bergen. 

(Dette er en slik serie der det bare er kjendisene som får lov til å ha et etternavn. 
De «vanlige» menneskene har bare et fornavn og et tall – alderen. 
Det må uansett sies at de disse normale dødelige ofte opptrer mer naturlig og sjarmerende på kamera enn kjendisene. 
Får de betalt? 
Det bør de). 

Episode 2 var ganske koselig. 
Det må jeg si. 
Ida og svensken dra på «dobbeldate» med Glenn og Amanda. 
Spiller shuffleboard på Tilt, som tallrike nervøse førstegangsdatere før dem. 
God stemning. 

Bendriss kan ikke nøye seg med noe så normalt, selvsagt. 
«Jeg er ganske speisa», bedyrer hun, helt overflødig, og tar med seg Eskild – som omtaler seg selv som en «vanlig, opprinnelig A4-trønder» – til en lavvo i skogen. 
Der venter Mikkel Gaup med en tromme. 

Målet er å sende A4-trønderen inn i «trommetranse». 
Han skal finne sitt «kraftdyr» på en «reise i sinnet». 
Bendriss går «inni sitt sjamanistiske selv» og begynner å tungetale til ham på «et språk du ikke vil forstå; et stjernespråk fra en helt annen dimensjon». 

«Jeg gjør ikke dette hver dag», vedgår den opprinnelige trønderen omtumlet, etter å ha sett «kjærlighetens lys» på «reisen». 
Det sier seg nesten selv at deler av dette innslaget er norsk TV-historie. 

Vi sa vi ikke skulle være kyniske, i hvert fall ikke bare, så la oss si det som det er: 
Det er blitt laget kjedeligere og mer hjerteløs reality-TV i Norge enn «Kjendis søker kjæreste», trolig så sent som i går. 
Serien er vel ikke akkurat julaften for fullblods søppel-TV connoisseurer. 
Men den er ikke langfredag heller. 

Kun det begrensede kjendisoppmøtet forhindrer programmet i å oppnå den forjettede firerterningen. 
På dette feltet må det sies at programmet har hatt en del uflaks: 

Frank Løke, som egentlig skulle vært med, ble nektet adgang etter fjorårets «Skal vi danse»-«skandale», og Kjell Olav Kleiven (nei, ikke jeg heller) måtte trekke seg da han var så frekk å finne kjærligheten uten TV 2s hjelp. 

Så til spørsmålet et par hundre nordmenn- og kvinner brenner etter å få svaret på: 
Kan det bli ekte, ordentlige par av noen av disse? 

Til det er det bare å si: 
Aldri si aldri. 
Kjærlighetens trommetranser er uransakelige. 
Ingen vet hva fremtiden kan bringe. 
Bortsett fra Lilli Bendriss. 

Anmeldelsen er basert på to av syv episoder 
",0
"TV-anmeldelse «Leaving Neverland»:Overgrep i eventyrland 

Filmen om Michael Jacksons påståtte overgrep mot Wade Robson og Jimmy Safechuck er sterk, problematisk og altfor lang. 

«Leaving Neverland» 

Amerikansk dokumentar i to deler 

En redigert versjon sendes på NRK 2 søndag kl. 22.50. 
Tilgjengelig på NRKs nettsider fra og med kl. 06.00 søndag. 

Regi: 
Dan Reed 

Med: Wade Robson, James Safechuck, Michael Jackson. 

Vi som levde samtidig med Michael Jackson (1958–2009) tisket, hvisket og lo av hans mange «eksentrisiteter» gjennom 1980-, og 90- og 00-tallet. 

Vi så ham gå fra å være en svart mann til en sykelig utseende hvit én. 
Vi fniste av sjimpansen Bubbles og ristet på hodet av artistens Peter Pan-kompleks (det å «ta vare på barnet i seg» ble en greie i populærkulturen på 1980-tallet). 

Les også: 
Slik beskriver anklagerne forholdet til Michael Jackson 

Vi så ham gå som en fri mann fra to straffesaker hvori han ble anklaget for seksuell omgang med mindreårige. 
Én i 1993, som endte i forlik. 
Igjen i 2005, da han ble frikjent. 

Stort sett alle tenkte at det var noe skikkelig galt fatt. 
Men vi beroliget oss med ideen om at Michael Jackson var «aseksuell» – og «et barn selv». 

«Leaving Neverland» er, åpenbare svakheter til tross, en anledning for en hel (populær-) kultur til å se seg selv i speilet én gang til. 

Uavhengig av skyldspørsmålet – og her er det viktig å understreke at «Leaving Neverland» ikke bringer nye bevis til torgs – er det mange som etter disse fire timene – nok en gang – må tenke: 
Hvordan skal vi tenke og høre på Michael Jackson nå? 

Noe av det mest ubehagelige med «Leaving Neverland», også for seere som har hatt de bangeste anelser, er hvordan den tegner et bilde av systematiske overgrep. 

Jackson, hevder filmen, hadde et mønster. 
Han valgte ofre som kunne minne om små speilbilder av ham selv, og sendte disse gjennom en slags «auditionrunde». 
Deretter gikk det, igjen ifølge Wade Robson, Jimmy Safechuck og denne filmen, fort. 

Les også: 
Slik slår Michael Jackson-leiren tilbake mot «Leaving Neverland»-dokumentaren 

Jackson opparbeidet seg foreldrene og familienes tillit ved å overøse dem med oppmerksomhet, timelange telefonsamtaler og kostbare gaver. 
Han ble til «én av familien» – ja, «en sønn». 

Det han hadde å tilby, var absolutt alt. 
Et eventyr. 
«Fornøyelsesparken» 
Neverland, med alt hva et barn kunne begjære, og et liv så annerledes at foreldrene, og langt mindre barna, var i stand til å motstå det. 

Ting som fra utsiden så helt ko-ko ut – som at en voksen mann tilbringer all sin fritid med barn som ikke er hans egne – «virket ikke så rart». 
Jackson, sier foreldrene, «trengte venner». 
Han var så isolert og ensom. 

Robson var et purungt danse-supertalent fra Brisbane, Australia, som hadde spesialisert seg på å imitere sin helt. 
Safechuck traff Jackson for første gang under innspillingen av en Pepsi-reklamefilmen i 1987. 
Historiene de to forteller, er svært like. 

Ifølge filmen besto de seksuelle overgrepene primært av oralsex og masturbasjon. 
Overgrepene ble angivelig raskt etablerte rutiner, hvorpå Jackson begynte å isolere barna fra familiene deres, især mødrene (Jackson skal ha hatt et skeptisk syn på kvinner), hjulpet av apparatet han hadde rundt seg. 

Jackson, hevdes det, hadde det med å bytte ut sine «spesielle venner» om lag hver 12. måned. 
Både Robson og Safechuck omtaler forholdene som «forelskelser» og «parforhold». 
Når oppmerksomheten avtok, følte de seg tilsidesatt og «savnet den fysiske kontakten». 
De hadde «kjærlighetssorg». 

Robson hevder at han og Jackson hadde sporadisk seksuell kontakt inntil førstnevnte var 14. 
På dette tidspunktet hadde møtene angivelig fått en annen valør. 
Alkohol og pornografi hadde komme inn i bildet. 

Ut mot NRK-boikott: 
– Moralsk posering 

Begge forteller at Jackson kom inn i livene deres for fullt igjen da han trengte dem som vitner i straffesakene mot ham. 
Og begge sier at de ble oppriktig lei seg da artisten døde i 2009. 
Noe av det sterkeste i «Leaving Neverland» er hvordan de to forteller om sitt liv etter Jackson. 

Robsons familie ble splittet ikke bare én, men to ganger. 
Først da han, moren og søsteren flyttet til USA for å forfølge Jackson-vennskapet og stjernedrømmen, og broren og faren ble igjen i Australia. 
Igjen da Robson omsider bestemte seg for å fortelle sin historie. 
Det tok lang tid. 
«Jeg forsto ikke hva som hadde skjedd med meg», sier han. 

Både Robson og Safechuck er i dag gifte menn, og ektefellene kan fortelle om depresjoner og personlighetsforstyrrelser som det var vanskelig for dem å forstå – inntil demningene brast. 
Det inntraff etter at Robson og Safechuck selv ble foreldre. 

Svakhetene ved «Leaving Neverland» er, som nevnt, åpenbare. 
Det aller mest problematiske er mangelen på tilsvar – det faktum at ingen er på plass for å tale avdøde Michael Jacksons sak, forvare ham, eller sette noen som helst slags spørsmålstegn ved det Robson og Safechuck og familiene deres forteller. 

«Leaving Neverland» henter heller ikke inn kunnskap fra profesjonelle og spesialister på feltet den omhandler. 
Ingen fra apparatet rundt stjernen blir intervjuet eller «avhørt». 
«Leaving Neverland» er helt ensidig i sin fremstilling av Robson og Safechucks separate, men likeartede hendelsesforløp. 

Det føles ikke spesielt godt å skulle felle en «estetisk» dom over en film om noe så vondt og nedrig som seksuelle overgrep mot mindreårige. 
Men mange vil føle at «Leaving Neverland» lider mer enn godt er under disse manglene, både som et journalistisk og kulturelt produkt (som det også er). 

Den amerikanske utgaven av dokumentaren, som vist på HBO i USA, rekker, over sine fire timer og to episoder, å bli monoton. 
Det går langsomt og omstendelig for seg. 
Visuelt sett er filmen helt flat, full av seige dronekamerabilder av de påståtte gjerningsstedene. 

I likhet med så mange TV-produkter i strømmealderen, både dokumentarer og fiksjoner, er «Leaving Neverland» alt for, alt for lang. 
Grundighet er selvsagt bra. 
Men filmen ville fremstått som like grundig – og mer slagkraftig – dersom den i større grad hadde fattet seg i korthet. 
Slik det er, føles den minst én time, kanskje halvannen, for lang. 
Det er mye. 

(VG har kun sett den amerikanske utgaven av filmen. 
NRK skal sende en redigert, 180 minutter lang versjon.) 

Det kan videre hevdes at NRK, ved å trekke Jacksons musikk fra utvalgte radiokanaler i to uker rundt visningen av «Leaving Neverland», både overselger den og gjør den en bjørnetjeneste. 
Ingen er tjent med at en film om overgrep mot barn får en eim, urettmessig eller ikke, av PR-kampanje. 

NB: 
NRK melder i dag at de har reversert sin Jackson-«boikott» 

På den annen side er det liten tvil om at det ville blitt oppfattet som umusikalsk å høre Michael Jacksons sanger på radio i klimaet som vil oppstå i kjølvannet av denne filmen. 

Hvorom alt er. 
Etter «Leaving Neverland» – to menns historier; intet mer, intet mindre – vil det føles maktpåliggende for de fleste av oss å ta en ny runde med oss selv når det gjelder vårt forhold til det tragiske mennesket og den talentfulle artisten Michael Jackson. 

Det er trolig på høy tid. 

Anmeldelsen er basert på den fire timer lange versjonen av dokumentaren som er blitt sendt på HBO i USA. 
NRK skal sende en redigert versjon på søndag. 
",1
"TV-filmanmeldelse «The Dirt»:Dårlig film om dårlige mennesker i et dårlig band 

Nei, dette er Spinal Tap. 
Bortsett fra at det ikke er morsomt. 

BIOGRAFI/MUSIKKFILM 

«The Dirt» 

Netflix, premiere 22. mars 

USA. 
18 år. 
Regi: Jeff Tremaine. 

Med: Douglas Booth, Daniel Webber, Colson Baker, Iwan Rheon. 

I 2019 er en filmatisering av «The Dirt» så monumentalt politisk ukorrekt at det i utgangspunktet er prisverdig at den i det hele tatt finnes. 

En film som feirer hvite drittsekker som spiller gitar, bass og trommer og puler og snorter seg gjennom 1980-tallet, med katastrofale følger for alle som er så uheldige å havne i farvannet deres? 

En film der alle kvinner er enten groupier, strippere, horer eller – i beste fall – elendige mødre? 

Det har vært gjort stadige forsøk på å filmatisere Neil Strauss’ biografi om det amerikanske «hardrock»-bandet Mötley Crüe siden boken kom, og solgte i bøtter og spann, i 2001. 

Snart 20 år etter er det fristende å fastslå at det endelige – og nokså elendige – resultatet er tidenes minst tidsåndfølsomme film. 

Det kunne kanskje ha gått. 
Regissør Tremaine og manusforfatterne kunne tatt grep, og formet materialet til en uhyrlig farse eller mørk satire. 

Men noe såpass kreativt er selvsagt ikke skjedd. 
«The Dirt» er blitt nettopp det man kunne frykte: 
Nemlig et slapt «Behind The Music»-melodrama som først vil ha oss til å heie på disse dustete «rabagastene» og «guttestrekene» deres, for dernest å gråte på deres vegne når kokain erstattes av heroin, og livene deres, og livene til alle rundt dem, går i oppløsning. 

Det er mye å be om. 

«The Dirt» resirkulerer selvsagt en håndfull av bokens «greatest hits». 
Ozzy Osbourne snorter maur og sleiker i seg sitt eget (og andres) piss langs bassengkanten! 
Et bandmedlem kaster opp på en stripper! 
En naken kvinne serverer bassisten Nikki Sixx heroin – bokstavelig talt på et sølvfat! 

Den har også et par muligens ubevisste nikk til hardrockparodifilmen over alle hardrockparodifilmer, nemlig «This Is Spinal Tap» (1984). 
(Stikkord: 
«Lick My Lovepump» og «Hello, Cleveland!»). 

Alt er gjennomført uten fnugg av energi eller livslyst, og dessuten svakt og ukarismatisk spilt av alle mann – bortsett fra Iwan Rheon som gruppens kjedeligste medlem, Mick Mars, men inkludert komikeren Pete Davidson som den nerdete plateselskapsmannen Tom Zutaut. 

Og så, etter å ha innprentet oss hvor «gøy» det var å være rockstjerne på 1980-tallet, et og annet uaktsomt drap unntatt, snur altså filmen på en femøring og blir en tragedie. 
En gråtefilm. 
Mötley Crüe-medlemmene hadde sitt å slite med, vet du, og kom fra ulykkelige hjem. 
Det var egentlig skikkelig synd på dem. 

Cry me a river. 

Filmen er, for hva det er verdt, «teknisk sett» brukbart laget. 
Den er vel også, på sitt vis, en brukbar illustrasjon på et barns idé om hva «rock» var. 

Ett er sikkert: 
Dersom det var denne himmelropende idiotien som var rock, er det bra at den er død. 
",0
"TV-filmanmeldelse «Triple Frontier»:Gutta får gullfeber 

Amerikanske eks-elitesoldater jakter gull i Sør-Amerika. 
Netflix jakter gull i spillefilmbransjen. 

ACTION/DRAMA 

«Triple Frontier» 

Netflix, premiere 13. mars 

USA. 
Regi: 
J.C. Chandor 

Med: 
Ben Affleck, Oscar Isaac, Charlie Hunnam, Pedro Pascal, Garrett Hedlund 

2019 er året da Netflix for alvor kommer til å sette inn de massive kreftene sine på den gode, gammeldagse langfilmen. 

Suksessen med «Roma» har forståelig nok gitt mersmak og Oscar-blod på tann. 
Også strømmegiganten vil ha den prestisjen og de presseoppslagene som den «klassiske» kinofilmen får. 

Det er gode nyheter for oss som fremdeles mener at film kan gjøre ting som TV-serier ikke kan (og omvendt, for all del). 

Actionfilmen «Triple Frontier» kan by på et skuespillerensemble som en lagd-for-TV film bare kunne drømt om for noen år siden. 

Ben Affleck er om bord, tung og utilfreds i kroppsspråket – men på en utpreget karismatisk måte. 
Likeså Oscar Isaac, som spilte i regissør J.C. Chandors tidligere «A Most Violent Years», og generelt er en av vår tids mest begavede mannlige skuespillere. 
Charlie Hunnam, kjent fra «Sons Of Anarchy» og svære eventyrfilmer på kino, og for å ha trukket seg fra «50 Shades 
Of Grey»-filmene, har også mønstret på. 

Pedro Pascal og Garrett Hedlund fyller ut kvartetten vi følger på farlige eventyr i Sør-Amerika. 

De fem er tidligere elitesoldater ved karrierenes slutt. 
De beste av de beste. 
De har det ikke så fett, sett i forhold hva de mener de har måttet ofre for flagget (det amerikanske, selvsagt). 
Så de lytter når Santiago (Isaac) legger en plan på bordet. 

Den går ut på å robbe en narkobaron i grenseområdet mellom Brasil, Argentina og Paraguay – den triple grensen i filmens tittel. 
Han er en slem fyr, og Santiago har jaget ham i årevis. 
Det er ikke noe å tenke på. 
Ranet er likefullt en kriminell handling, ment å sikre våre fem helter for fremtiden. 

Det går som planlagt – en stund. 
Selvsagt ikke hele veien. 
De topptrente soldatene får mye å slite med: 
Ikke bare den fysiske tyngden av det enorme dollarutbyttet, men også moralske og etiske utfordringer. 
Hvem er det OK å «ta ut»? 
Og hvem ikke? 

Å flykte over Andesfjellene er dessuten kaldt. 
Fysisk og mental kollaps puster våre helter i nakken. 

Så like bra som det beste fra kinosalen da? 
Nei. 
Det kan jeg ikke med god samvittighet si. 
Det meste i «Triple Frontier» er noen hakk mer lettvint enn det ville vært i en prestisjeproduksjon for det store lerretet. 
Fra karaktertegningene til biljaktene til eksplosjonene til filmfotograferingen til selve historien. 

Dialogmanuset er ikke supersofistikert, og filmen mangler liksom bredden, rekkevidden og omfanget en god actionfilm på kino ville hatt. 
Og da tenker jeg ikke på bredden, rekkevidden og omfanget på TV-skjermen. 

Likevel. 
I gamle dager var begrepet «TV-film» automatisk nedsettende. 
Det kan det kan det snart bli slutt på. 
Denne moderne cowboyfilmen er forbausende god til nettopp en TV-film å være, og ganske som bestilt for en sixpack-, potetgull- og beina-på-bordet fredagsaften i mars. 

Omtrent som en videokveld i gamle dager, med andre ord. 
",1
"TV-anmeldelse«Drapet i Holmenkollen»: 
Drivende god TV 

Norsk «true crime» – på høyde med det beste fra utlandet. 

«Drapet i Holmenkollen» 

Norsk dokumentarserie i seks deler 

Regi: 
Ingrid Wevang og Pia Lykke 

Premiere på Dplay og TVNorge onsdag kl. 21.30 

«På den tiden snakket man om ’gode’ og ’dårlige drap’, sånn pressemessig», sier nylig avdøde Knut Haavik i «Drapet i Holmenkollen». 

Han har det resignerte, melankolske halvsmilet til en mann som har vært med lenge og sett for mye. 

Haavik, som i 1974 var krimreporter i VG, fortsetter: 
«Dette var åpenbart et ’godt drap’ for pressen. 
Det var mystikk, det var en utenlandsk kvinne som var gift med en diplomat, en liten datter som var vitne til drapet … på beste vestkant». 

Haavik har helt rett, selvsagt. 
«Diplomatdrapet i Holmenkollen» i april 1974 hadde det meste, og er en grufull gavepakke ikke minst for «true crime» TV-produsenter. 

Danske Anni Nielsen Iranzo ble funnet drept i et hus i Dagaliveien i Holmenkollen 24. april 1974. 
Nielsen Iranzo bodde i boligen sammen med sin ektemann, den spanske diplomaten Enrique Iranzo, og barnets fire år gamle datter, Maria. 

Drapet skjedde før etterforskningsrevolusjonen som DNA innebar. 
I 1974 måtte man nøye seg med tekniske funn, blodspor og fingeravtrykk (hvorfor hadde Anna et rep rundt halsen?). 

Maria, som hadde bevitnet ugjerningen, eller deler av den, ble ikke formelt avhørt i saken. 
Men hun husker at hun så en kvinne sitte på skrevs over moren, som lå på gulvet i stuen, den dagen. 
Og at mamma hadde «rød maling» i hele ansiktet. 

Noen dager senere ble det funnet noen blodige klær på Høvikodden. 
Mistanken ble etter hvert rettet mot en amerikansk kvinne i Enriques fortid, Minna Treadwell Thompson, som var i Oslo på den aktuelle datoen. 
Motiv: sykelig sjalusi. 

Men ingen ble dømt. 
I 2018, 44 år etter den forferdelige hendelsen, er Maria Iranzo Nielsen, i dag bosatt i Argentina med mann og tre barn, tilbake på åstedet i Oslo. 

Hun skal besøke huset i Holmenkollen og grave i gamle dokumenter. 
La seg avhøre av Kripos (omsider), snakke med politibetjenter som var på jobb den dagen i 1974 og tråle eskene med fotografier og presseklipp. 
Kanskje er det dessuten bevismateriale igjen i kjelleren på politihuset i Oslo? 

Marias onkel i Easton, Pennsylvania, George Nowery, har i alle år bedrevet aktiv amatøretterforskning på hennes vegne. 
Det samme har fetteren Erik, som etter hvert dukker opp i Oslo for å hjelpe henne. 

«Drapet i Holmenkollen» er blitt en svært fascinerende «true crime»-serie. 
Det er flere årsaker til det. 
Det at Holmenkollen-drapet var «godt», som Haavik sa, er én av dem. 

En annen er at serien er svært vellaget og lett å følge med i, med suverent narrativt driv og effektive «cliffhangere». 
Produsentene har tilsynelatende intervjuet alle som hadde befatning med saken den gangen, og fremdeles er i live; fra politifolkene og advokatene til journalistene og resepsjonisten som var på jobb på Forbundshotellet i april 1974. 

Tilfanget av bilder, papirer og annen dokumentasjon er overmåte rikt. 
Saken ble som vi skjønner fulgt svært tett i norsk presse. 
Det bugner av gode fotografier. 

Den aller viktigste årsaken til at «Drapet i Holmenkollen» er blitt drivende god TV, er imidlertid at Maria Iranzo Nielsen (som for øvrig snakker utmerket dansk og engelsk) er et så betagende menneske: 
Tøff og sårbar i sin reise inn i en vond fortid, der hun utsetter seg for «kognitiv avhørsteknikk» hos Kripos og ser på de gamle, grufulle åstedsfotografiene. 

«Drapet i Holmenkollen» er «true crime» av god «Netflix-standard», helt på høyde med både det hjemlige gjennombruddet «Gåten Orderud» og det beste fra det store utlandet i sin (problematiske) sjanger. 

VG har sett de to første episodene, og har det om sant skal sies travelt med å få sett de fire neste. 
",1
"TV-anmeldelse«Da Norge sto stille»: 
Medrivende tabloid-TV 

TV 2 har surfet i eget arkiv. 
Det er det blitt god TV av. 

«Da Norge sto stille» 

Norsk dokumentarserie i seks episoder 

TV 2 søndager 22.15 

Om vi skal tro den første sesongen av dokumentarserien «Da Norge sto stille» på TV 2, har Norge kun stått stille i perioden etter at TV 2 begynte sine sendinger i september 1992. 

Alle de seks nasjonstoppende hendelsene som behandles i første runde, fant sted i nyere tid: 

Gisseldramaet på Torp, som ligger til grunn for premiereepisoden, utspilte seg i september 1994. 
Kato Air-flykapringen i Bodø, gjenstand for den andre, skjedde ti år senere, i 2004. 

Videre skal serien ta for seg Sleipner-forliset (1999), «Skrik»-tyveriet (1994), NOKAS-ranet (2004) og jernbaneulykken på Åsta i 2000. 

Som vi ser: 
Alle historiene stammer fra den tiden da TV-nyhetene og papiravisene fremdeles regjerte nyhetsverdenen. 
«The sweet spot» et sted mellom TV 2s oppstart og det enorme, men litt forsinkede paradigmeskiftet som kom med internett. 

VG har fått se to episoder. 
Den første, om postranerne som ble gisseltakere på Torp, og den andre, om flykapringen på vei fra Narvik til Bodø. 

Begge er gode, og begge har det til felles at de – relativt sett – er «solskinnshistorier». 
Bakgrunnene for hendelsene er tragiske, selvsagt. 
Men i sum er dette to fortellinger om norske hverdagshelter: 
Politibetjenter og sivile som utviste stort mot og stor snarrådighet i ekstreme situasjoner. 

En av gisseltakerne i Torp-dramaet ble skutt og drept («den eneste gang etter Andre verdenskrig at politiet har henrettet et menneske i Norge», sier politibetjenten Frode Falch Anmarkrud). 
Flykapreren med øks på flyet til Bodø, Brahim Bouteraa, ble idømt 15 år i fengsel. 

Senere episoder, som den om NOKAS-ranet og Sleipner-ulykken, blir nok nødvendigvis mørkere. 

Historiene er godt fortalt. 
Det er blitt surfet grundig i TV 2- og avisredaksjonenes arkiver, og sentrale personer er intervjuet på nytt. 
Deriblant den overlevende gisseltakeren i Torp-dramaet, Zvonimir Majdek, og kampsporthelten fra Narvik, Trond Frantzen. 
Alle er flinke til å prate for seg. 

Bruken av aproposmusikk når sistnevnte snakker, er «cheesy» (Carl Douglas’ «Kung Fu Fighting», selvsagt). 
Men de nye dramatiseringene av hendelsene er ikke flaue i det hele tatt. 

De er sobre, rolige, stort sett dialogløse – mye mindre forstyrrende enn mange av de tilsvarende vi ser på Discovery og History Channel. 

Spesielt episode to pirrer «true crime»-nervetrådene. 
Alt i alt føles denne serien som et godt og redelig stykke TV-tabloidjournalistikk, vel verdt å få med seg. 
",1
"Filmanmeldelse «Gloria Bell»:Fabelaktig feelgood for 50+ 

Livet begynner ved – nærmere 60? 
Julianne Moore (58) har i alle fall aldri vært bedre. 

DRAMA 

«Gloria Bell» 

USA. 
12 år. 
Regi: 
Sebastián Lelio. 

Med: 
Julianne Moore, John Turturro, Michael Cera. 

Gloria Bell (Moore) vil være med på dansen. 
Hun er middeladrende, har voksne barn, hun ble skilt for mange år siden. 
Men hun er ikke ferdig. 

Gloria går på yoga og i latterterapi, og prøver, etter påtrykk fra eksmannens kone nummer to, å røyke marihuana også. 

Best av alt liker hun å gå på nattklubb og danse til gamle, gloriøse discoslagere fra 1970-tallet. 
Hun beveger seg, om sant skal sies, litt som Elaine i «Seinfeld». 
Men hun elsker å gjøre det, og hun tror på løftene i de fine, fine sangene. 

En kveld treffer hun Arnold (Turturro). 
De to forelsker seg. 
De er bra mennesker, begge to. 
Romansen blir likevel ikke en discodans på roser. 
De er voksne. 
Voksne mennesker kommer med bagasje og lange biografier. 

Spesielt Arnold har vanskelig for å frigjøre seg fra fortiden. 
Han har en eks-kone og to døtre som trenger ham, tilsynelatende til absolutt alt, og han er generelt overfølsom for deres behov. 

Gloria selv har en sønn (Cera) og en datter (Caren Pistorius) hun jobber hardt for å veilede gjennom det som bør være deres beste år, og venninner i samme alder som ikke er like attraktive på arbeidsmarkedet lenger. 
Livet. 
Det er mye å tenke på. 
Alltid noe som forstyrrer. 

Den chilenske regissøren Sebatstián Lelios amerikanske nyinnspilling av sin egen film fra 2013 – den gang het den bare «Gloria» – står ikke tilbake for den dypt sjarmerende originalen. 
Hvori Gloria, da spilt av Paulina Garcia, fremsto som noen hakk mer trassig. 
Denne nye, amerikanske er faktisk enda litt bedre. 

Man kan, dersom man ønsker, anføre at Julianne Moore er for glamorøs til å spille – ikke en grå mus akkurat, men et «vanlig menneske» sent i 50-årene. 
Skuespilleren kan liksom ikke hjelpe for at hun er en av verdens mest magnetiske kvinner. 

Men altså. 
Moore et helt vidunderlig i denne rollen. 
Hun verken overspiller eller underspiller, tigger ikke om medynk, soler seg ikke i glansen – hun bare er «Gloria», et menneske man fra første møte ønsker det aller, aller beste for. 

Dette ikke til forkleinelse for de andre skuespillerne (dette er en velspilt film). 
Turturro er også grisegod, og kjærlighetsforholdet mellom ham og Gloria er troverdig kleint; nervøsitet og erotikk inkludert. 

Men Moore er filmens alfa og omega i en slik grad at det nesten er umulig å forestille seg den uten henne. 
Hun stråler, helt uten å stråle for mye. 
Om du skjønner. 

Bare kjipe folk vil kunne mislike stort ved «Gloria Bell». 
Kvinner i, eller over, «en viss alder» vil føle at den er et kjærlighetsbrev rett til dem. 

Herlig film. 
",1
"Filmanmeldelse «Dumbo»:Du vil tro at en elefant kan fly! 

Rørende for liten. 
Rørende for stor. 

FAMILIEFILM 

«Dumbo» 

USA. 9 år. 
Regi: 
Tim Burton. 

Med: Colin Farrell, Michael Keaton, Danny DeVito, Eva Green, Nico Parker. 

Fødselsdatoen min sørger for at det er «Aristokattene» (1970) og «Robin Hood» (1973) som er mine umistelige Disney-filmer. 

Men i mer eller mindre voksen alder har jeg kommet frem til at det er lille, yndige «Dumbo – den Flyvende Elefanten» (1941) – bare 1 time og fire minutter lang – som nok er Disneys aller fineste animasjonsfilm fra det vi fremdeles kaller «den gylne æraen». 

Når selskapet nå har funnet det formålstjenlig å «oppdatere» historien om den lille elefantbabyen med ører så store at han kan fly, til en «live action»- og CGI-film, er det helt åpenbart at det er det store barnet Tim Burton som er den rette mannen for oppgaven. 

Jeg må uansett innrømme at jeg gikk til «Dumbo» – den nye – med piggene ute. 
«Hvorfor skal det være nødvendig?» og alt det der. 
Og joda, «denne nye» har sine skjønnhetsfeil. 

Den er nesten dobbelt så lang som originalen, uten at den trenger å være det, og er ståkete og overdreven som bare moderne familieeventyr kan være. 
Dialogmanuset er slapt. 
Nei, den er ikke like bedårende som animasjonsfilmen. 

Men slakterkniven måtte gradvis stikkes tilbake i sliren, gitt. 
Omtrent fra øyeblikket da Dumbo blir født (han blir ikke levert med storken denne gangen), er det vanskelig å ikke smelte. 
For er han ikke nuuudelig, kanskje? 
Jo. 
Det er han. 

Det med storken er ikke det eneste tegnet på at vi befinner oss i 2019 og ikke 1941. 
For det første er «Dumbo» nå i enda mer uttalt grad en film om å behandle dyr med respekt (det skulle bare mangle). 
For det andre er det en ung jente, ikke en mus, som blir Dumbos uoffisielle verge når den lille elefanten blir skilt fra sin mor ganske tidlig i filmen. 

Jenta heter Milly. 
Hun er interessert i vitenskap og er filmens heltinne og samvittighet. 
Det er Nico Parker som spiller henne, som et strikst, men vennlig «goth»-barn etter regissør Burtons hjerte. 

Danny DeVito er koselig som den sleske, men dypest sett sympatiske direktøren for sirkuset som Dumbo blir født inn i. 
Michael Keaton gjør det han kan med den klisjétunge rollen som den slemme entreprenøren som kjøper opp «Brødrene Medici»-sirkuset, men kun er interessert i sensasjonen Dumbo. 
(DeVito og Keaton to spilte sammen i Burtons undervurderte «Batman Returns» fra 1992). 

Colin Farrell er småblek i den litt utakknemlige rollen som Milly og Joes (Finley Hobbins) énarmede far (moren er gått bort), men Eva Green – «Dronningen av luften» fra Frankrike – er noe á la en arketypisk «Tim Burton-kvinne»: 
Mørk, mystisk og smellvakker, med et hjerte av gull. 

Ja, og så har jo regissøren en hel sirkustrupp å boltre seg med, med havfruer, slangetemmere og «verdens sterkeste mann». 
Det vil ikke overraske noen Burton-kjennere at regissøren har omskapt «Dumbo» til en historie der en gjeng «freaks» – «feilvarer» – må holde sammen for å ta hevn over en gjeng kjipe, griske streitinger. 
I så måte ligner «Dumbo» på nesten alle Tim Burton-filmer før den (spesielt «Ed Wood», 1994). 

Det skal sies at vi som en gang for ganske lenge så på Burton som en sann visjonær, nok kan komme til å bli skuffet. 
«Dumbo» kommer til å få hard medfart av enkelte kritikere – spesielt kritikere som har et heftig og livslangt forhold til originalen, og hud så tykk som en elefants. 
«Dumbo» er rent publikumsfrieri, ingen tvil om det. 
Men den er publikumsfrieri av høy klasse, synes jeg, og dessuten regissørens beste film på lenge. 

Det kan være greit å ha i bakhodet at «Dumbo» er en familiefilm. 
Ikke et sikleobjekt for cineaster. 

Regissøren kommer unna med forsøkene på å oppdatere originalens mest legendariske sekvenser. 
For det første det psykedeliske «rosa elefanter»-opptrinnet. 
For det andre det som kan være den amerikanske animasjonsfilmhistoriens mest bevegende scene: 
Den der moren til Dumbo er i fangenskap, men stikker snabelen gjennom gitteret for å trøste barnet sitt. 

Filmen utspiller seg i 1919, hvilket betyr at alle er gått bananas i art deco-butikken. 
Det kan fort vanke statuetter for både kostymer og scenografi her, og det ville ikke vært ufortjent. 

Dersom du som voksen kan leve med det absurde paradokset det er at «Dumbo» er en anti-kapitalistisk film for barn, laget av et av de store symbolene på amerikansk kapitalisme og kulturimperialisme, Disney-konsernet; komplett med et crescendo der en fornøyelsespark som kunne vært Disney World (her: 
«Dreamland») blir jevnet med jorden – tør jeg love at få øyne vil forbli helt tørre. 

For han er så nuuudelig, han Dumbo. 
Ja, han er det, for tenk. 
",1
"TV-anmeldelse «Sinnssykt»:Helt normal galskap 

Empatisk, sympatisk og noe overfladisk om psykiske lidelser. 

«Sinnssykt» 

Norsk dokumentarserie i seks deler 

Premiere mandag 11. mars på NRK3 kl. 20.20. 
Hele serien er tilgjengelig på nrk.no fra i dag. 

Regi: 
Hedda Mjøen 

Programleder: 
Cecilie Ramona Kåss Furuseth 

Det er et åpent spørsmål – som serien «Sinnssykt» ikke setter seg fore å besvare – hvorvidt vi mennesker sliter mer med mentale lidelser nå enn før. 
At vi er sykere til sinns i 2019 enn for – tja, 30 år siden. 

Men det må være tilfelle at vi er blitt flinkere til å snakke om disse tingene. 

Her er en serie om gjør det mulig å snakke enda litt mer. 
Cecilie Ramona Kåss Furuseth har selv diagnosen bipolar lidelse. 
I «Sinnssykt» møter hun fem andre mennesker som alle har sitt å bale med. 

Kåss Furuseth er lillesøster av Else, som ble valgt til «Årets navn» i denne avisen i fjor, og som har snakket åpent og klokt om hvordan det er å oppleve at både mamma og bror tar sine egne liv. 
Nå er det som om Cecilie, eller «Lillebolla» som Else kaller henne, tar over stafettpinnen. 

Noen av plagene vi blir presentert for i «Sinnsykt» er såpass utbredte, vil jeg tro, at nesten alle har snust på dem – sannsynligvis i eget hode, og i alle fall via familie og venner. 
Angst, depresjon og tvangstanker er knapt fremmede fenomener lenger. 
Men det finnes grader av alt, selvsagt. 

Espen (35) fra Drammen, for eksempel, har tvangslidelser som definitivt går ut over livskvaliteten. 
Han liker å kjøre bil i tunneler fordi «det er så lite å observere der». 
Nå skal han være toastmaster i bryllupet til en venn. 
Stress. 

Veronika (30) har vært plaget av komplisert sorg siden forloveden Hege døde brått for halvannet år siden. 
Hun har problemer med å komme i kontakt med følelsene sine, og en historie med selvskading og selvmordstanker. 

Emil (24) er redd han er for sårbar for dette livet, og har hatt psykotiske episoder. 
Christian, en gamer og «råner» fra Tomrefjord utenfor Molde, har posttraumatisk stress og «tankekjør» etter å ha vært involvert i en tragisk ulykke. 

Eline (27) har slitt med schizoaffektive episoder, og er redd for at hullene i CVen skal stikke kjepper i hjulene for henne i arbeidslivet. 

Alle disse menneskene har snakketøyet i orden. 
Man blir glad i dem. 
Møtene vi får, er imidlertid raske – og utspiller seg over korte perioder. 
Denne anmelder følte at tiden ble i snaueste laget. 

«Sinnsykt» er et veldig typisk NRK P3-produkt. 
Det betyr dels at en sang med Astrid S aldri er langt unna, og dels at det er personlig, privat og selvrefererende. 

Inntrykket er mer anekdotisk enn journalistisk, og liksom av natur lettbeint. 
Programmet unner seg noen korte samtaler med fagpersoner, og forklarer oss nøkkelbegrepene via tekstplakater og noen ganske hippe animasjonsfilmer. 
Men jeg ville gjerne få vite mer. 

Programlederens egen episode, den sjette og siste, der hun står frem med diagnosen sin på et offentlig arrangement i Trondheim, blir noe vingeklippet i og med at Kåss Furuseth for oss TV-seere har utporsjonert sin egen historie gjennom hele serien. 

«Sinnsykt» er like fullt en sympatisk og empatisk serie om et felt der noe er bedre enn ingenting. 
",1
"Filmanmeldelse «Lords Of Chaos»:Et helvetes kaos 

Filmen om norsk black metals fødsel er litt stilig og brutalt ubalansert. 

DRAMA: 
Lords of Chaos USA, 18 år MED: 
Rory Culkin, Emory Cohen, Jack Kilmer, Sky Ferreira REGI: 
Jonas Åkerlund 

Historien om oppstarten til black metal-bandet Mayhem og den store sataniske vekkelsen som hjemsøkte vårt land tidlig på nittitallet, er også en del av vår felles kulturhistorie. 
Og sannsynligvis den eneste sådanne norske musikalske pionerhistorien som har en global interesse, og må håndteres deretter. 

Det skulle derfor være perfekt materie for tidligere Bathory-trommis og musikkvideoregissør/provokatør Jonas Åkerlund. 

Likevel er det mye som ikke helt fungerer ved «Lords Of Chaos». 

Handlingen, som vi godt vet ender tragisk, følger Øystein «Euronymous» Aarseth som starter både bandet Mayhem og platebutikken Helvete. 
Og hans møte med bergenseren Kristian «Varg» Vikernes. 
Sistnevnte framstilt med en imponerende oppmerksomhetstrang og dametekke. 

Humoren fra regissørens side er at antisemitten Vikernes spilles tykkfallen, keitete og nesten barnslig naivt av jødiske Emory Cohen. 
Det virker først pussig, men blir etterhvert, underkommunisert, morsomt. 
Muligens ment som et hevnspark siden Vikernes dukket opp i rettsaken med Bathory-skjorte. 

Forenkling 

Samtidig er Rory Culkin (bror til Macaulay) et funn i rollen som Aarseth. 
Også Val Kilmers sønn, Jack, er troverdig og indre jaget som Pelle «Dead» Olin. 
Resten av skuespillerne er flate, endimensjonale og uinteressant presentert. 

«Lords Of Chaos» er en forenkling, til tider ekstrem, av et frossent stykke tid i norsk musikkhistorie. 
En tid der man både klarte å skape en egen sjanger og samtidig den mest bisarre PR-kampanjen noensinne, ved å brenne kirker og drepe folk. 
Det meste presentert med samme kjappe formuleringsevne som John Cusack-filmen «High Fidelity». 

I motsetning til den ovennevnte joviale Nick Hornby-filmatiseringen – om konsekvensene av å være mann og samtidig være for mye interessert i musikk – prøver «Lords Of Chaos» å være dramatisk morsom og voldsomt brutal. 

Samtidig skal Åkerlund ha honnør for å gjenskape ikoniske bilder fra Mayhems tilblivelse. 
Og ikke minst studioet i Grieghallen, der de spilte inn «De Mysteriis Dom Sathanas». 
Det ser faktisk så ekte ut at jeg nesten nekter å tro at også den scenen er spilt inn i Øst-Europa. 

Likevel roter en unødvendig komisk tilnærming til grusomme og alvorlige begivenheter med helheten. 
For eksempel at man har valgt å la Aarseth være slagferdig forteller. 

Kanskje en morsom og passe morbid idé på manusbordet. 
Men å gjøre skøyerfjes til alvorlige hendelser fungerer ikke. 

Uansett hvor brutalt det brutale framstilles. 
",0
"Filmanmeldelse «Us»:Tvillingskjebner 

Oppfølgeren til «Get Out» er en skuffelse. 
Men den er en guffen skuffelse. 

GRØSSER 

«Us» 

USA. 
Fra 15. 
Regi: 
Jordan Peele. 

Med: Lupita Nyong’o, Winston Duke, Elisabeth Moss, Tim Heidecker. 

Jordan Peeles debutfilm «Get Out» (2017) blir betraktet som en av de siste årenes viktigste amerikanske filmer. 
Den var en rasismeallegori forkledd som en sjangerøvelse, og noe så uhyre sjeldent som en horrorfilm som ble belønnet med Oscar (for beste manus). 

Enda viktigere var det at filmen gjorde komikeren Jordan Peele til en av spydspissene i den nye afroamerikanske filmen. 
«Us», regissørens film nummer to, blir imøtesett med enorme forventninger. 
Den er nesten nødt til å bli en skuffelse. 

Det er den også. 
Men ganske mye av denne lille skuffelsen blir borte i gleden over at «Us» konsoliderer Peeles posisjon som en auteur i en sjanger som ikke har mange av dem. 
Han er nå den mest originale filmskaperen og tenkeren i grøsserfilmsjangeren. 

Det er en film det er vanskelig å skrive om uten å gi bort for mye av innholdet. 
Men den begynner med at Adelaide (Madison Curry) forviller seg inn i en speillabyrint på et tivoli som barn. 
Der møter hun bokstavelig talt seg selv; ikke i et speil, men ansikt til ansikt. 
En eksakt kopi – om enn avmagret, og i mer fillete klær. 

Hendelsen gir Adelaide posttraumatiske lidelser som hun tilsynelatende har kommet over når hun som voksen (spilt av Nyong’o) reiser med familien på ferie i nærheten av stranden der traumet inntraff i 1986. 

Noe av uroen sitter i fremdeles fast i henne, bevares. 
Den skal vise seg å være velbegrunnet. 
Én kveld står det en familie i oppkjørselen. 
De er kledd i røde drakter og har gullfargede sakser i hendene. 
De ligner Adelaides egen familie på en prikk. 

Herfra utvikler «Us» seg til å bli en slags hybrid av en zombiefilm og Michael Hanekes «Funny Games» (1997 og 2007). 
Der «Get Out» handlet om det uhyggelige i å aldri kunne slippe inn, handler «Us», i alle fall på overflaten, om å bli invadert av de som står utenfor. 

Under overflaten – bokstavelig talt – er det en film om klasse, ulikhet og mulig revolusjon: 
Det økende gapet mellom de som har og de som ikke har. 

«Hvem er dere»?, spør Adelaide og mannen Gabe (Wilson) inntrengerne. 
«Vi er amerikanere», svarer de. 
Adelaides og familiens dobbeltgjengere viser seg å komme fra en verden under bakken vi tråkker på. 
De kaller seg «de lenkede». 

Peele tar seg god tid til å etablere universet sitt. 
Innledningsvis er det en fryd i seg selv å observere en helt vanlig, velfungerende afroamerikansk familie på tur (man blir sittende å tenke på hvor sjelden det er man ser svarte middelklassefamilier på film). 

Stemningen er overveiende guffen, ispedd svart, forløsende humor (fin vitsing med den smarthøyttaleren, gitt). 
Mot slutten, før den obligatoriske «twisten», er det klart at det vi har med å gjøre, er en uvanlig sørgmodig grøsser. 

Peele har et særegent håndlag med sjangerkonvensjonene. 
Han hever seg ikke over dem, han er like glad i «bø!»-effekter som deg og meg. 
Men estetikken hans er den til en humorist som er innmari glad i horrorfilm. 
«Looks like some weird kind of fucked-up performance art», som Gabe sier. 

Peele bruker for mye tid til å forklare noe som alle som ser, vil se – og er litt klønete i forsøket. 
«Us» er ikke en like uimotståelig tydelig film som «Get Out». 

Den kommer heller ikke til å få like mye kulturell sprengkraft som forgjengeren. 
Men som skuffelse betraktet må det sies at den er ganske bra. 
",1
"TV-anmeldelse «Familieduellen»:Slektsdorsking 

Vi har spurt 100 nordmenn: 
Trenger vi egentlig et nytt gjetteprogram? 
Svaret vil ikke sjokkere deg. 

Familieduellen Norsk underholdningsprogram Premiere lørdag 9. mars kl. 20.00 Sendes lørdager på TV 2 

– 
Jeg har med onkel Torger, for han er en kløpper i quiz. 
Men det er kanskje ikke så nyttig her, konkluderer Katarina Flatland mens hun introduserer laget sitt i andre episode av dette nye TV 2-konseptet. 

Vel, nytt. 
«Family Feud» er et amerikansk konsept. 
Det har vært på kloden lenger enn undertegnede og kommer nå «endelig» til Norge i sin kjendisversjon. 
Eller mer presist: 
TV 2 sin definisjon av kjendiser. 
Det innebærer at de to programmene som VG har fått se, har henholdsvis Jan Thomas med familie på den ene siden og Peter Pilgaard med familie, hvori opptatt Vendela Kirsebom, på den andre siden. 
Mens den andre episoden har familien Flatland (selvsagt er far med) mot familien til Fabian Stang. 
Tre av fire lagledere har valgt å ta med seg en niese blant sine familiemedlemmer. 
Katarina Flatland har altså en quizsterk onkel. 
Hvis kompetanse ikke er nødvendig i «Familieduellen». 

Fikk du med deg? 
Skavlan får sexisme-kritikk 

Les også: 
Slutt på lisenskontrollen til NRK – aldri mer overraskende besøk 

Klaus Sonstad leder alle disse kjendisfamiliene gjennom et rent gjetteprogram. 
Deltagerne skal tippe hva 100 nordmenn har svart på irriterende banale spørsmål: 
Hva man sier når man møtes (hei), hva folk gjør i et utdrikkingslag. 
(drikker), hva er godt til pølser (lompe) og en kommando man gir til en hest («hypp hypp», eller «chk-chk» som Vendela Kirsebom foreslår – som blir godkjent). 
Vinneren får forresten gi 50.000 kroner til et godt formål. 
Det er egentlig ikke så viktig. 

Så du denne? 
Trakk kvinnedagen-dikt fra Aune Sand 

Kompetansekravet her er altså å forstå folkedypet, ikke gjette hva man tror eller vet er sant. 
En smell Jan Thomas går på noen ganger. 
Fabian Stang er derimot imponerende stødig på de jordnære ting og viser at han evner å tenke langt utenfor seg selv. 

Dessverre er de ikke i samme episode. 

Han som leser introen til programmet gir manglende entusiasme en stemme. 
Det er ikke Klaus Sonstads feil, for han har perfeksjonert sin insisterende evne til å nesten komme ut av skjermen. 
Kledelig flink og passe tydelig, ekstremt småpratkompetent og passe «kaukat», som jeg tror de sier i Trøndelag. 
Hans positive eksplosivitet gjør dette mye bedre enn det kunne ha vært. 

«Vi har spurt 100 nordmenn» gjentar Sonstad fryktelig mange ganger innen programmet er over. 
Før han roper ut nok et spørsmål om hva nordmenn har tenkt om for eksempel hvilket yrke man må være sterk i (brannmann) og om hva som er det første strengeinstrumentet man tenker på (gitar). 
Han holder tempoet høyt, selv når det blir mer «gøyalt» med spørsmål som «nevn et dyr som er bedre utrustet nedentil enn en mann». 
Lørdagsfamilieunderholdningen er definitivt ikke som før. 
",0
"Filmanmeldelse «Captain Marvel»:Halvhjertet forsøk på feminisme 

Det holder ikke lenger med en sterk kvinnelig hovedrolle når plottet ikke dykker dypere enn til strøsselet på toppen av softisen. 

Fantasy / Sci-Fi 

«Captain Marvel» 

12 år. 
USA. 
Regi: 
Anna Boden, Ryan Fleck 

Med: Brie Larson, Gemma Chan, Ben Mendelsohn, Lee Pace, Mckenna Grace, Samuel L. Jackson, Jude Law og Annette Bening. 

Atter en film levert av Marvel Studios tar oss med inn i en krig mellom det gode og det onde – denne gangen utkjempet både over og under jordens atmosfære. 

Vi dukker derimot aldri lenger ned i følelsesspekteret enn til sanden som virvler i vinden over bakken på jordens overflate. 

Denne gangen finnes det ikke grenser for hva filmstudioets første kvinnelige frontfigur kan få til – så lenge hun slipper følelsene fri. 

«Captain Marvel» er basert på Marvel-helten Carol Danvers (Brie Larson), som figurerte i tegneseriebladene allerede på slutten av 60-tallet, og manusforfatterne har tydelig latt seg inspirere av elementer fra Roy Thomas bokserie «Kree Skrull-War» (1971) – og ikke minst, «Star Wars»-filmene. 

I ekte Jason Bourne-stil dukker vår heltinne opp på planeten Hala med et minne svart som galaksen seks år før første scene. 
Carol, som på Hala går under navnet «Vers», blir trent opp av den militære alliansen Kree, slik at hun kan delta i hemmelige oppdrag i kampen mot de grønne formskifterne Skrull. 

På sitt første oppdrag trekkes hun inn i en lang, actionfylt reise som avslører dype hemmeligheter, både om krigens bakside og sitt tidligere liv. 

Det hele er nok ment å bli rørende og personlig, men denne filmen vil neppe få fortgang i tårekanalene. 

Filmen er fullspekket med gjennomførte spesialeffekter, men de visuelle godbitene er også det eneste som driver handlingen fremover. 

Det er fett at Marvel endelig har fått presset en sterk kvinne inn på filmplakaten, men de er rett og slett litt sent ute. 

Feminismen filmskaperne forsøker å formidle slepes litt mellom fortid og fremtid, og selv om den lille delen av handlingen som utspiller seg på jorden retro nok er satt til 90-tallet, drukner referansene til datidens kvinnekamp i Sci-Fi-universet som dominerer fortellingen. 

Larsons tolkning av «Carol» er også noe matt, men det er mulig det skyldes ensidigheten i karakteren hun trår inn i. 

Heltinnen er så eventyrlysten og kampglad at det nesten virker som en parodi, og menneskeligheten som til slutt blir hennes viktigste våpen får så lite plass mellom de ville krigsscenene at budskapet fort faller gjennom. 

Det er derfor gledelig at kollega Samuel L. Jackson får boltre seg på lerretet i rollen som etterforsker «Nick Fury», hvor han virkelig leverer som den klassiske «morsom, amerikansk politimann som alltid har en vits på lager uansett hvor nær døden man er»-kompisen. 

Filmens viktigste biroller, som også er sterke kvinner som bidrar i kampen for en bedre verden, får liten drahjelp av manus og et plott som i stor grad er forutsigbart. 

Vil det gode bekjempe det onde? 
Dere kan jo få tygge på den. 
",0
"Filmanmeldelse «Vox Lux»:Den pretensiøse prisen for popen 

Hva er kjedeligere enn en grunn film? 
En grunn film som tror den er dyp. 

DRAMA 

«Vox Lux» 

USA. 
15 år. 
Regi: Brady Corbet. 

Med: Natalie Portman, Jude Law, Raffey Cassidy, Stacy Martin. 

14 år gamle Celeste (Raffey, og senere Portman) overlever en skolemassakre. 
Hun og søsteren Elanor (Martin) lager en sang som summerer opp nasjonens følelser i etterkant. 

Celeste synger den, og blir popstjerne – en den tapte uskyldens diva. 
Celeste er kristen og søt som eplepai. 
Men som vi vet, fordi vi har blitt innprentet det i mange tiår allerede: 
Det er en pris for popen. 
Alle kan bli korrumpert. 

Brady Corbets ambisiøse film, skrevet sammen med norske Mona Fastvold, er fryktelig interessert i å si noe vektig og viktig om vår tids populærkultur. 
Manuset trekker tråder mellom terrorisme, åndelig forfall og popmusikk- og kjendiskultur, og fremstiller det moderne stjernesystemet, og mediebransjen som sirkler rundt det, som tvers gjennom nihilistisk. 

På overflaten er «Vox Lux» et musikkbransjemelodrama – «A Star Is Born» for folk med vekttall. 
Filmen er stilisert som pokker, og trekker i mine øyne veksler på Brian De Palmas fargerikt kitschy «Operafantomet»-parafrase «The Phantom Of The Paradise» (1974) (og kanskje hans «Lek med døden», 1972, også, om man legger godviljen til). 

Filmen ser flott ut, den er stinn av visuelle ideer, og den er dessuten interessant spilt av Cassidy, Martin og endog Jude Law. 
Den har, i likhet med forløperen, den beslektede «The Childhood Of A Leader» (2016), musikk av Scott Walker (som døde tidligere denne uken). 

Undertegnede burde i det hele tatt ha funnet denne filmen svært interessant. 
Så hvorfor gjorde jeg ikke det? 

Vel, jeg synes «analysen» dens av popbransjen og tilliggende fabuleringer – popstjernen som potensiell fascist – er grunnleggende banal og dessuten nokså utdatert (disse ideene ble til et dobbeltalbum allerede i 1979, med Pink Floyds «The Wall», og ble diskutert i enda eldre David Bowie-intervjuer). 
At det er mange kyniske mennesker i popverdenen, folk som utgir seg for å være noe annet og noen edlere enn de er, tør være en relativt veletablert kjensgjerning på dette tidspunktet. 

Inspirasjonen bak? 
Corbet og Fastvold har trolig sett på karrierene til Ariana Grande og Lady Gaga, og dessuten lest John Seabrooks glimrende «The Song Machine: 
Inside The Hit Factory» (2015). 
«Vox Lux» postulerer et i og for seg diskusjonsvennlig argument. 
Men den blir liksom aldri til noe. 

Et annet problem – og jeg hadde aldri trodd at jeg skulle skrive dette – er Natalie Portman. 
Skuespilleren entrer filmen først etter halvgått løp, som den 31 år gamle Celeste (Cassidy spiller nå datteren hennes, Albertine), akkurat idet «Vox Lux» slipper opp for nye ting å si og mene. 

Portmans eplekjekke innsats gjør filmen til en nært innpå svett opplevelse å beskue. 
Jeg mener, til og med måten hun går på – og den brede New Yaawk-aksenten hennes – er karikert. 

Ja, jeg vet at det er meningen at hun skal være irriterende, og jeg beundrer Portmans vilje til å fremstå som så tvers gjennom uspiselig. 
Jeg forstår også at det vi ser, er et menneske som har erstattet sin barnetro md et gudskompleks. 
Jeg synes like fullt det var slitsomt og overraskende tanketomt, det jeg så. 

«Vox Lux» avsluttes med en lang musikkvideo/konsertscene (sangene er signert Sia). 
Denne føles som en nødløsning, og vil trolig vil stå i veien for «Vox Lux»’ potensiale som «kultfilm», trass i de fascinerende tilløpene i første halvdel. 

Filmen blir aldri, synes jeg, interessant nok. 
Og de som ønsker å lære noe om populærkulturen og popindustrien, kan med fordel lete etter innsikt annetsteds. 
",0
"Filmanmeldelse «Helan & Halvan»:En liten film om mannlig vennskap 

Smått, søtt og ytterst sjarmerende om den arketypiske komedieduoen. 

DRAMA 

«Helan & Halvan» («Stan & Ollie») 

England/USA/Canada. 
Tillatt for alle. 
Regi: John S. Baird. 

Med: John C. Reilly, Steve Coogan, Shirley Henderson, Nina Arianda, Danny Huston. 

Komikerduoen Helan & Halvans glansdager var 1920- og 30-tallet. 

Nesten to tiår senere er de på turné på de britiske øyer. 
Eldre, gråere, ikke fullt så smidige i de fysiske numrene. 
Hva tristere er: 
Publikum uteblir. 

15 år er lang tid i showbiz. 
Da som nå. 

Men showet må gå videre. 
Ingen vet dét bedre enn disse to. 
De har ikke reelle alternativer, heller. 
Amerikanskfødte Oliver Hardy (Reilly, bak svært livaktig tjukkassminke) har vondt i kneet, men knaller og faller likevel. 
Briten Stan Laurel (Coogan) limer fremdeles på det tapre, melankolske klovensmilet. 
Med glede, synes man å merke. 

Historiebøkene kan fortelle oss at det var sistnevnte som var den kreative drivkraften i duoen – og at Laurel var dobbelt så godt betalt som sin makker. 
Denne filmen fremstiller ham da også som et petimeter, til enhver tid opptatt med å skrive nye vitser og tenke fremover. 

Hardy var mer en levemann, tilfreds med å stille opp, gå på trynet og heve sjekken. 
Forskjellene de to parhestene imellom blir i «Helan & Halvan» spisset til en konflikt som får de to til å bli uvenner midt i turneen. 
Når Helan blir syk – hjertet, selvsagt – ser det mørkt ut for duoen. 
Og det akkurat idet publikum er i ferd med å gjenoppdage dem. 

Men slapp av, fans! 
Til en film om Hollywood og showbiz å være, er «Helan & Halvan» vidunderlig lite «bitchy» eller kynisk. 
Det er grenser for hvor trist det skal bli. 

Ingen av de to har mørke sider eller hemmeligheter. 
Det er ingen skandaler i fortiden deres. 
Selv konene deres – praktfullt spilt av Henderson og Arianda – utstår hverandre. 
(De er, rett som det er, morsommere enn de to mennene). 

Noe bitterhet vil det være i ethvert tett, langvarig forhold. 
Men det er få store skurker i «Helan & Halvan». 
De milde moromennene trenger hverandre og elsker hverandre. 

«Helan & Halvan» er sentimental, ja visst – på en troverdig måte. 
Og den er begunstiget med to lysende rolleprestasjoner i sin midte. 
At Reilly kan spille, vet vi. 
At den britiske karakterkomikeren Steve Coogan, selveste «Alan Patridge», er blitt så god, er mer en hyggelig overraskelse. 
Han forsvinner inn i rollen her. 

«Helan & Halvan» er ikke noe storverk. 
Og komikerne den handler om, er glemt av så godt som alle som er født etter 1980. 

Det er en liten, men bedårende film, som snuser på en større sannhet om vennskapsdynamikken mellom menn. 
Jeg elsket hvert minutt av den, må jeg innrømme. 
",1
"Filmanmeldelse «Avengers: Endgame»:Den sterkeste «Avengers» 

Den siste «Avengers» viser seg å også være den beste. 

FANTASY/ACTION: 
«Avengers: Endgame» 

USA, 12 år 

REGI: 
Anthony og Joe Russo 

MED: Brie Larson, Scarlett Johansson, Karen Gillan, Chris Hemsworth, Chris Evans, Josh Brolin, Robert Downey Jr. m.fl. 

Elleve år inn i Marvels filmunivers kan man lett bli utmattet av superheltbalubaet til produsent Kevin Feige. 
Denne tjueandre filmen er avrundingen på en føljetong som ender i nytt fra Spider-Man i juli, elleve år etter starten. 
En serie der ikke alt har vært like interessant, med flere grep som har fremstått fremtvungne for den store historiens skyld – og inntekter på nærmere 154 milliarder kroner. 

Det betyr ikke at det for det meste har vært ganske gøy. 

Likevel er «Avengers: Endgame» primært for de av oss som fremdeles har oversikten. 
Man kan ramle inn på kino uten et påbegynt bachelorstudium i Marvel. 
Det er ikke å anbefale. 
Den kan like gjerne sees på som en ekstremt påkostet og forenende sesongavslutning på en TV-serie. 

Produksjonen har hatt et hemmelighold som overgår Apple, noe som imponerende nok har skapt en nerve historien fortjener. 
Selv med gryende «superhelt-fatigue» (minst fire filmer på kino akkurat nå er basert på ulike supre univers) føles faktisk en viss forventning til hvordan Avengers skal håndtere katastrofen som avsluttet «Infinity War». 

«Endgame» starter i etterdønningene av denne. 
Halve universet er eliminert av steinsamleren Thanos (fremdeles imponerende håndtert av Josh Brolin) i hans higen etter universell balanse. 
Utover det åpenbare, at «Endgame» skal prøve å snu dette ufattelig tragiske fra sist, skal ikke handlingen på noen måte spoilers i denne teksten. 
Men den er allerede i åpningen nær, personlig og menneskelig på et vis man tidligere har prøvd, men ikke helt har mestret. 

Historien brettes ut, tross sin kompleksitet, enda mindre heseblesende enn forløperen. 
Delvis på grunn av at det bare er halvparten så mange personer å holde styr på, men også fordi den har en tragisk grunnposisjon. 
Og fordi man har fått lov til å ha maksimalt med tid å breie seg på. 
I tre timer til endes skinner effekter, men ikke minst skuespillere. 
Spesielt Robert Downey Jr. gjør en av sine beste og mest nyanserte tolkninger i Iron Man-rollen. 
Men også Chris-ene Evans (Captain America) og Hemsworth (Thor) gir rollene sine mer dybde. 

Regissørbrødrene Russo skaper dessuten rom for at War Machine (Don Cheadle) får lov til å være overraskende vittig – og gir Nebula (Karen Gillan) betydelig mer å spille på. 

Handlingen balanserer mellom å være morsom, smart og sentimental. 
Spenningen baserer seg nok en gang på noen usannsynlige og mindre utrolige tilfeldigheter, men det mest utrolige er at helheten føles særdeles lite langhalmet. 
Selv med spilletid som går langt utover det enkelte tissetrengte anmeldere på pressevisningen var forberedt på. 
Og ja, de som har snust i teoriene som har vært spunnet opp på Reddit og YouTube vil bli overrasket og overrumplet. 
Dette er en tilfredsstillende, rørende og på alle måter sannsynlig oppsummering av et elleve år gammelt filmunivers. 

Så lenge man aksepterer at hovedfienden er en lilla kjempe og at en av heltene er best som grønn. 
",1
"TV-anmeldelse «Wisting»:Skjær i skjærgården 

Norges største krimsatsing noensinne er en tidvis nervepirrende nordisk noir. 
Men den krasjer også med flere skjær i sjøen. 

Vi er i Larvik. 
Et nedfryst lik blir funnet under et juletre. 
En annen person har sittet mumifisert i sin egen stue i måneder før noen merker at han er død. 
Politietterforsker William Wisting følger opp det ene sporet som raskt får internasjonale ringvirkninger. 
Journalist Line Wisting skriver reportasje om det andre. 

Skuespillet kommer gjennom skjermen og holder «Wisting» flytende. 
Sven Nordin er en solid redningsskøyte med både dybde og dragkraft for hele produksjonen. 
Han er en likefrem Wisting – en etterforsker med empati og engasjement, og ingen superevner. 
Thea Green Lundberg, sett i «Okkupert», balanserer også rollefiguren (Line) med sunt bondevett og ekte nysgjerrighet. 

Deres etter hvert kryssende eller konkurrerende undersøkelser blir en kilde til konflikt og spenning i «Wisting», og det er blant sporene som fungerer godt. 

Det som ikke fungerer så godt, er melodramaet som sprøytes inn i at Wisting jobber så mye at han ikke alltid rekker hjem til avtaler med barna. 
La oss legge til at «barna» begge er voksne og har flyttet hjemmefra. 

Du trenger ikke lese mellom linjene (eller gjennom, som man fort kunne sagt i Larvik), her blir det dunket inn med dramadrønn. 

Jo da, Wisting har blitt enkemann det siste året og hans nye tilværelse har taktil tomhet, savn og take away. 
Det er ekte sårhet. 
Men at de voksne barna, som er henholdsvis hjemme til jul og hjemme for å gjøre en jobb selv, opplever at politipappa er opptatt med jobb - det er et stykke fra hjerteskjærende. 

Det har derimot absolutt lykkes å skape et helhetlig thriller-univers med Vestfold-preg (selv om rollefigurene, som i samtlige norske dramaproduksjoner, snakker alle andre dialekter enn den som særpreger stedet handlingen finner sted). 
Larvik ser krimspennende ut. 
Sinna sjøsprøyt, ribbet bøkeskog og kalde åkre spiller sammen om en grøssende nordisk noir-følelse. 
I tråd med oppskriften rundes hver episode av med en durabelig lokkeslutt. 
Du får noen billige sjokkstøkk på veien også. 
Det funker fint. 

Vi anmeldere bør absolutt tåle journalist-fremstillinger som avviker fra egen erfaring, men at en FBI-agent som skal ligge lavt velger å sette seg ned ved den eneste kvinnen i baren med journalistblokk og penn på bordet – uten å lukte lunta, finner jeg vanskelig å svelge. 

De to FBI-agentene tilfører serien både internasjonalt preg og anledning til komisk bistand i form av at norske stereotypier paraderes gjennom manus: 
Her går vi fra viktige møter for å hente i barnehagen, kaffe kjøpes i termokopp på bensinstasjon og politiet bruker selvfølgelig ikke våpen. 
Det er underholdende i starten. 

Carrie-Anne Moss som proff amerikansk agent og Mads Ousdal som mutt politimann fra distriktet får til troverdig kjekle-kjemi oppi klisjeene. 
All ære til dem for det. 

Legger du ut på tur med «RS Wisting» får du en estetisk og spennende tur. 
Men til tider grøsses det fordi båten tar inn vann. 

Anmeldelsen er basert på fire episoder. 
",0
"Filmanmeldelse«Den siste gentleman»: 
Den hensynsfulle bankraneren 

Robert Redford (82) takker av – med en svært underholdende skrøne. 

DRAMAKOMEDIE 

«Den siste gentleman» («The Old Man & The Gun») 

USA. 
6 år. 
Regi: David Lowery. 

Med: Robert Redford, Casey Affleck, Sissy Spacek, Danny Glover, Tom Waits, Elisabeth Moss. 

I 1981, i meget godt voksen alder, gjør Forrest Tucker (Redford) fremdeles det som gjør ham mest lykkelig her i verden. 
Han raner banker. 

Han har holdt på siden barnsben av, og har rømt fra fengsel en utall ganger. 
Han er viden kjent – beundret, får man si – for en spektakulær rømming fra selveste San Quentin i San Francisco. 
Dessuten for å begå sine forbrytelser med et smil om munnen og null bruk av vold. 

En gentlemanstyv, ja – og en mann så fascinerende at de som jager ham bare har sånn passe lyst til å se ham bak lås og slå igjen. 

Men lovens menn, representert ved John Hunt (Affleck), får i alle fall sjansen. 
Da har Tucker truffet en kvinne han liker svært godt, den hesteglade enken Jewel (Spacek). 
Dette forholdet gjør ting en smule mer kompliserte enn de har pleid å være for den glade banditten. 

Denne filmen, basert på en artikkel i The New Yorker, igjen basert på virkelige hendelser, blir lansert som Robert Redfords avskjed som skuespiller. 
82-åringens ansikt kan minne om et halvt nedbrent stearinlys nå om dagen. 
Men smilet og blikket er på plass. 
Redford har alltid vært en påtagelig forfengelig skuespiller. 
Det har ikke forandret seg. 

Spacek har på sin side et vidunderlig varmt ansikt. 
Og er for sjelden å se i film nå om dagen. 
Rollen hennes i «Den siste gentleman» kunne vært mer kjøttfull. 
Men vi tar det vi får. 

Generelt er «Den siste gentleman» er skikkelig skuespillerfilm. 
Den merksnodig sindige Affleck er en nytelse igjen her, og Danny Glover og Tom Waits er kostelige som Tuckers partnere. 

Det er en rabagastfilm av den gamle skolen, dette (så gammeldags at den har fått en norsk tittel!) – og et håndfast bevis på at regissør Lowery, fra før mest kjent for den mystiske spøkelsesfilmen «A Ghost Story» (2017) og eventyrfilmen «Peter og dragen» (2016), har en sikker hånd med mer feelgood-orientert underholdningsfilm. 

For det er det «Den siste gentleman» er: 
Underholdning. 
Det er på ingen måte en slik film som kommer til å forandre liv eller sette fyr på internett. 
Men åh, som de 93 minuttene flyr raskt og smertefritt forbi. 
",1
"Filmanmeldelse «Mid90s»:Hard asfalt 

Oppvekst på fire hjul. 

DRAMA/UNGDOMSFILM 

«Mid90s» 

USA. 
12 år. 
Regi: Jonah Hill. 

Med: Sunny Suljic, Lucas Hedges, Na-kel Smith, Katherine Waterston. 

Jonah Hill, tidligere kjent som «han runde» i gjengen rundt Judd Apatow, har demonstrert bredde som skuespiller i det siste, i alt fra «Don’t Worry, He Won’t Get Far On Foot» til TV-serien «Maniac». 

Nå vil han enda mer. 
«Mid90s» er regidebuten hans. 
Han står ansvarlig for det trolig delvis selvbiografiske manuset også. 

«Mid90s» handler om 13 år gamle Stevie (Suljic), etter hvert kalt «Sunburn», og hans voksesmerter i Los Angeles på midten av – du gjettet riktig – 1990-tallet. 

Stevie har en utilfreds og livsfarlig storebror (den intense Hedges) og en sjanseløs alenemor (Waterston). 
Den lille familien har ingen penger, og guttungen er proppfull av lengsler av både materiell og emosjonell art. 
Han vil ha joggesko, T-skjorter og capser og alt det utstyret som unge gutter begjærer. 
Han er også på jakt etter seg selv. 

En dag ser han en gjeng som holder på med noe som for Stevie blir en nøkkel til en hel identitet, komplett med egen musikk, egne klær og rusvaner. 
En gjeng skatere. 
Stevie vil bli skater, han også, og en del av den gjengen. 

Han lykkes, og en av de fineste scenene i «Mid90s» er den der stortalentet Ray (Smith), gjengens kuleste, kan overrekke gutten et splitter nytt, gult Motor skateboard, ferdigstilt for bruk av helten selv. 
Stevie holder det som en gullbarre i hendene. 

Vel opptatt i gjengen er det som om Stevie må bli altfor voksen alt for fort. 
Samholdet er godt, men porøst – fint illustrert av de ubekvemme blikkutvekslingene mellom Stevie og Ruben (Gio Galicia). 

Skaterne havner rett som det er i klammeri med politiet. 
Stevie begynner å røyke (han stråler som en sol når han tenner en sigarett), drikke og poppe piller. 

Jaggu får han seg ikke litt prematur sex også. 
En stund er det som om «Mid90s» er en film av Larry Clark, med litt hjelp fra Gus Van Sant. 

«Mid90s» er røff i kantene og noe uutviklet på manussiden. 
Mor- og storebrorrollene er i tynneste laget. 
Som nesten alle oppvekstskildringer på film siden 1959, virker den nokså inspirert av Francois Truffauts 
«På vei mot livet». 
Men det er ingen dum ting. 

Filmen lever i et univers som ikke utelukkende er basert på typiske tidsmarkører (selv om Teenage Mutant Ninja Turtles-sengetøy, Mobb Deep-plakater og Wu Tang Clan-hoodies selvsagt får være med – det skulle bare mangle). 

Den har også flere minneverdige lengre sekvenser, et svært kreativt lydspor (ved Trent Reznor og Atticus Ross) og gode, genuint kvisete ansikter i hovedrollene. 

De siste 15 minuttene føles vage. 
Men gudene skal vite at vi har sett langt mindre karaktersterke regidebuter signert skuespillere, enn «Mid90s». 
Anbefalt, også til mennesker som ikke tilbrakte sommeren 1995 på et skateboard. 
",1
"TV-anmeldelse «Game of Thrones»:Grei stemning før lokal zombieinvasjon 

Sesongstart med flyttemodus og lystig humør. 
Men ikke så mye mer. 

TV: 
«Game of Thrones» – Sesong 8 Amerikansk drama/fantasyserie i 6 deler. 
Regi: 
David Nutter Med bl.a.: Peter Dinklage, Lena Headey, Kristofer Hivju, Emilia Clarke og Kit Harington. 

«Ingenting varer evig», kommenterer Lord Varys et stykke ut i denne episoden. 
Det er ikke en spoiler. 
Tre sagaer populærkulturen har vært preget av rundes av i løpet av dette året. 
To av dem styres av Disneykonsernet og får sitt sluttspill henholdsvis om en drøy uke (Konklusjonen på Marvel’s 22 filmer lange Infinity Saga) og til jul (konklusjonen på Star Wars’ 9 filmer lange Skywalkersaga). 
Den tredje har lånt skuespillere til begge to og har episodebudsjetter som kunne drevet norske kommuner alene. 

Episode 68 av «Game of Thrones», eller første episode i avsluttende sesong åtte har egentlig så mye handling å by på. 
Den fokuserer mest på å flytte en haug med folk dit de skal være når den store vinterkrigen bryter ut. 
Relativt presserende etter at forrige sesong avsluttet i en seriøs murkollaps, med påfølgende zombieinvasjon. 

Men det, SPOILER, skjer altså ikke så mye mer. 

Daenerys Targaryen og Jon Snow (som jo egentlig er Aegon Targaryen og trenger forholdsknaggen «It’s complicated») ankommer Winterfell med påfølgende variabel respons fra Stark-familiens samarbeidslorder. 
Sansa og Tyrion møtes for første gang siden Joffreys brått avbrutte bryllupsfeiring. 
Cersei Lannister pønsker på nok en tøying av reglene i King’s Landing. 
Det diskuteres matlogistikk. 
Det krangles mildt. 
De kjappe kommentarene hagler. 

Det kan virke som om serieskaperne David Benioff & D.B. Weiss, fri fra George R.R. 
Martins bøker, prøver å lette på trykket før det lovede enorme slaget som er lovet å være TV-slaget over alle TV-slag. 
Regissør David Nutter har sentrale GoT-episoder som verdens verste bryllup i «The Rains of Castamere», og sesong fem sin avsluttende «Mother's Mercy» i lommen. 
I denne sesongen står Nutter for regi for halvparten av sesongens seks episoder, som altså rundes av natt til 20. mai. 
Forhåpentligvis kommer han med sterkere ting enn dette. 

Her tøyses det både med hva drager spiser og om hvordan man møter gamle venner. 
Tross merkelig mye mas om baller, som i typen som henger på en mannskropp. 
Det er som om alvoret ikke har gått opp for hverken de som er på skjermen eller de som er bak kamera. 
Sam som holder på å tippe over fysisk i det han skal fortelle noe mot slutten, er et godt bilde på denne sesongstarten som helhet. 
Velmenende, vennlig og sterkt fremdriftsorientert. 

Men den kunne gjerne stått litt mer stødig på egen hånd. 
",1
"Filmanmeldelse «Drømmeparken»:Magert for de minste 

På sitt beste billig og fantasiløs. 
På sitt verste kynisk og ufin. 

ANIMASJON/BARNEFILM 

«Drømmeparken» («Wonder Park») 

USA. 
6 år. 
Regi: 
David Feiss, Claire Kilner, Robert Iscove 

Norske stemmer: 
Milla Barr Kongsteien, Håvard Bakke, Jeppe Beck Larsen, Cathrine Bang Norum 

Hva kan du ta med de minste på i løpet av de lange påskedagene? 
Veeel. 
Prøv «Rive-Rolf krasjer internett», kanskje, dersom den fremdeles går der du bor, eller en av «tallfilmene»: 
«Kule kryp 2» eller «Dragetreneren 3». 
«Dumbo» blir for skummel for de minste småfolkene. 

«Drømmeparken» kan ikke anbefales, bortsett fra i pøsende regnvær – selv ikke for publikummere som befinner seg smakk midt i målgruppen: 
Jenter mellom fem og åtte. 

«Drømmeparken» skal ha for at den har fått med seg at også jenter kan være heltene i filmer for barn og ungdom. 
Det er også alt den skal ha for. 
Så får det bli opp til den enkeltes grad av mistenksomhet å vurdere hvorvidt dette er et tegn på «feministisk fremskritt» eller mer ågeraktige drifter i filmbransjen. 

(Gratis tips: 
Disse jentene må ikke nødvendigvis være «guttejenter» heller. 
De kan, for avvekslingens skyld, godt få lov til å være jentejenter). 

Uansett. 
«Drømmeparken» er en slik dataanimert film som per definisjon ville sett knakende flott ut for – åh, 20 år siden, full av fargerike landskaper, «levende» dyrepels og mennesker med Playmo-ansikter og store, trillrunde øyne. 

Den handler om June, som har en særs aktiv fantasi, helt til mamma plutselig blir alvorlig syk og må forlate familien i en lengre periode. 
Da kommer det et alvorlig drag over barnet, naturlig nok. 
June blir fantasiløs, kjedelig, voksen, streit – og ekstremt bekymret for fars kosthold. 

Hun er tynget av ansvar, og må finne frem til barnet i seg på nytt: 
Det barnet som konstruerte en gild fantasi-fornøyelsespark i hodet da mamma var der for å innprente henne at «alt er mulig i Drømmeparken». 

Om det er noen vits å lage animasjonsfilm for de helt minste som tar opp i seg store spørsmål som sykdom, liv og død? 
Ja, absolutt – men bare dersom det gjøres atskillig mer inspirert og nennsomt enn hva som er tilfelle i «Drømmeparken». 

Et geni som Hayao Miyazaki kan selvsagt uten videre kommer unna med høyt spill à la dette. 
Likeså de kløktige hodene i Pixar. 
«Innsiden ut» er et godt eksempel på en eksistensielt orientert animasjonsfilm for barn – riktignok noe eldre barn enn dem «Drømmeparken» sikter seg inn mot. 

«Drømmeparken» er trolig svært «inspirert» av både «Min nabo Totoro» og, i sine mer surrealistiske øyeblikk, «Innsiden ut» – med en dæsj «Toy Story» attåt. 
Men her? 
Her virker denne dramatiske, vonde manusvendingen desperat, kjip og kynisk. 
En billig – ja, egentlig ganske ufin – måte å angripe hjertestrengene våre på. 

Animasjonen er av venstrehåndstypen – ikke det spor bedre enn den absolutt må være. 
June blir aldri noe mer enn en veslevoksen «tomboy»-klisjé, og dyrene i drømmelandet – en narkoleptisk bjørn og to ekorn med norske stemmer ved Marcus & Martinus – har ikke på langt nær personlighet nok til at vi klarer å bli særlig kjent med dem, enn si glad i dem. 

Til å være en film som tar mål av seg til å hylle fantasien, er «Drømmeparken» forbløffende fantasiløs. 
",0
"Filmanmeldelse «Loro»: Sex, dop og politikk
Populismen er en våt drøm i denne utradisjonelle, overdådige og briljante filmen om Silvio Berlusconis Italia. 

DRAMA 

«Loro» 

Italia. 
15 år. 
Regi: 
Paolo Sorrentino. 

Med: Toni Servillo, Elena Sofia Ricci, Riccardo Scamarcio, Kasia Smutniak. 

Sergio (Scamarcio) er en kokaindealer med urealistiske politiske ambisjoner. 
Naboen hans på paradisøya der han tilbringer helgene sine, er Silvio Berlusconi (Servillo). 

Silvio er mellom statsministerperioder, og i ferd med å skilles fra sin kone nummer to, Veronica (Ricci). 
Han kommer ikke til å hjelpe Sergio, og vil ikke se noe til dopet hans heller. 
Han er ikke dum. 

Men han kan la Sergio arrangerte et «bunga bunga»-party for ham mens Veronica er utenlands, ja? 
Dopdealeren har tross alt en stall med 28 modellvakre unge kvinner som han holder med ecstasy og fest. 
Og han «kan skaffe flere»! 

«Loro» er på ingen måte ditt dagligdagse politikerportrett, enn si en biografifilm i tradisjonell forstand. 
Hovedpersonen i Paolo Sorrentinos («Den store skjønnheten», 2013) overdådige og eksplisitt Fellini-inspirerte storverk, ankommer faktisk ikke filmen før etter tre kvarter. 

Det er 45 minutter som føles som en psykedelisk ecstasydrøm, en orgie i svømmebassenget, og etablerer Sergio som filmens deltagende observatør, slik Marcello Mastroianni var i «La Dolce Vita» (1963). 

Sorrentino fremstiller Berlusconis Italia som et horehus, forhekset av idiotiske TV-programmer og gilde løgner. 
«Det ligner bæsj, men det er ikke bæsj», lyver Silvio på et tidspunkt: 
«Det du sier, trenger ikke være sant, så lenge de tror på det». 
Statsoverhodet er nasjonens mest gudebenådede selger. 

«Altruisme er den beste form for selvinteresse», tenker Berlusconi, som har to fatale svakheter: 
Hungeren etter smiger og ung hud. 
Makt, synes Berlusconi å mene, er noe man tilegner seg for å som gammel mann veie opp for det man ble snytt for som ung og fattig. 

Med andre ord: 
Her skal det pules. 

Regissøren faller ikke for fristelsen til å tegne presidenten som ubegavet eller enkel. 
Tvert imot, Sorrentinos Berlusconi er kløktig, en politikkens Don Draper, en drømmenes handelsreisende, en skoledannende populistpolitikertype som andre, i andre land, skal komme til å modellere seg etter, med stor suksess (parallellene det er mulig å trekke til Donald Trump her, er uendelige). 

Ja, regissøren utviser endog en viss sans for Berlusconis svakheter. 
Spesielt all sexen – Sorrentino virker rimelig nok litt misunnelig på den. 
Han underslår heller ikke Berlusconis sjarmerende sider. 
Silvio er en djevel til å synge sentimentale smørsanger. 
For eksempel. 

«Du har karismaen til elv», sier en av håndlangerne hans: 
«Du bringer friskhet og velvære». 
Silvio er enig, og mener han sitter på «kjennskap til livets manus». 
Statsministeren dyrker og forsvarer sine laveste instinkter med betydelig vitalitet. 

I hvert fall inntil en intelligent 20-åring arresterer ham («ånden din minner meg om min bestefars»). 
Da får selvbildet en knekk. 
Og hvordan skal en slangeoljeselger klare seg når virkelige katastrofer inntreffer? 
Og luftslott ikke lenger er egnet til å berolige befolkningen? 

«Loro» er ikke noe komplett portrett av verken politikeren eller personen Silvio Berlusconi. 
Den er ikke ment å være det heller. 
(Statsministeren omtales som regel bare som «Ham», for å understreke at filmen er inspirert av, snarere enn «basert på» Berlusconi-biografien). 

Mange vil tenke at filmen er for ufokusert – ja, praktisk talt to filmer rullet sammen til én (de første 45 minuttene, og så de påfølgende 135; «Loro» ble da også sluppet på italienske kinoer i to omganger, med én måneds mellomrom). 

Den er unektelig en springende, mosaikk-aktig opplevelse, en bastard; «Loro» kan absolutt anklages for å «ikke henge sammen». 
Samme anklage er blitt rettet mot Fellini mange ganger. 

Men for en bastard, for noen scener og for noen overdådige bilder! 
Ja. 
Dette er film, gitt. 
",1
"Filmanmeldelse «Teen Spirit»:Popstjernefilmen er seg selv lik, gitt 

Hver nye generasjon fortjener en håndfull filmer à la denne. 

UNGDOMSFILM/DRAMA 

«Teen Spirit» 

USA. 
Tillatt for alle. 
Regi: Max Minghella. 

Med: 
Elle Fanning, Zlato Buric, Agnieszka Grochowska, Rebecca Hall. 

Violet (Fanning) bor på landet sammen med sin mor (Grochowska). 
Far stakk for mange år siden. 
Han etterlot seg et gullkrusifiks. 

Det er ikke mye å ta seg til her i bygda, spesielt ikke når man, som Violet, vokser opp i et strikst religiøst hjem. 
Violet har en hvit hest hun elsker, og jobber fra tid til annen på den lokale puben, der fulle menn synger «Danny Boy». 

Hun har også en iPod nano (husker du?), som holder henne i kontakt med en større verden utenfor oppvekststedet, slik musikklagringsmedier pleide å gjøre for unge mennesker i en fjern fortid før internett. 

Det hender hun synger på puben, hun også. 
Violet er lidenskapelig opptatt av musikk (her er det for mye å forlange at «Teen Spirit» skal ta seg bryet med å forklare oss hvorfor eller hvordan). 

En dag ser og hører den lokale fylliken Vlad (Buric) henne. 
Han har en fjern fortid som operasanger i Kroatia. 
Dette skjer omtrent samtidig med at talentkonkurransen «Teen Spirit» kommer til bygda, for å sope opp en håndfull ungdommer som er verdige til å «gå videre til London» og finalen der. 

Enhver som har sett en film eller to om ungdommer med et spesifikt kreativt talent – sang, dans, skuespill – på vei opp her i verden, vil kunne plotte inn resten av den beskjedne handlingen i denne filmen. 
Det er ikke «Teen Spirit»s oppgave å overraske oss. 

Regissør Minghella, som selv er en «showbiz-brat» og sønn av avdøde Anthony Minghella (som sto bak elegante kostymedramaer som «Den talentfulle Mr. Ripley», 1999 og «Den engelske pasienten», 1996), putter inn alt hva vi bør forvente: 

Sleipe musikkbransjefolk som vil ha Violet til å skrive under på dårlige kontrakter. 
En «perfekt» og uspiselig rivalinne: 
«Foxy» Roxy (Clara Rugaard). 
En forelskelse (popstjernen Keyan Spears, spilt av O’Connor) som lokker henne til å gjøre dumme ting som å drikke seg full og kline kvelden før den avgjørende finalen. 

Samt selvsagt: 
Et crescendonummer der Violet tar verden med storm (i «Teen Spirit» går denne nasjonale talentkonkurransen «på TV i 100 land!»). 
Her er det tilfredsstillende å konstatere at det er vår egen Sigrids «Don’t Kill My Vibe» som utgjør triumfen, riktignok sunget av Fanning selv. 

«Teen Spirit» følger slavisk en eldgammel mal som bare i løpet av det siste halvåret har gitt oss atskillig mer ambisiøse, men også mer mislykkede filmer som «A Star Is Born» (for fjerde gang) og «Vox Lux». 
Det gjør den uten å yte en tøddel mer enn den absolutt må. 

Det er ene og alene Fanning som gjør «Teen Spirit» til noe litt mer enn en klisjéstabel. 
Hun er ikke bare pen – selvsagt er hun det – men dessuten interessant å se på. 

Skuespillerens karisma kan virke mutt og livstrett inntil det sure. 
Men det at hun tilsynelatende er så vanskelig å imponere gjør at det føles som en lettelse når hun en sjelden gang smiler. 
",0
"TV-anmeldelse«En får væra som en er»: 
Vart itte helt som’n sku 

Det enkle er ofte ålreit. 
Men TV-utgaven av Ole Ivars-musikalen er i enkleste laget. 

«En får væra som en er» 

Norsk musikalkomedie i 10 episoder 

TV 2, premiere torsdag 16. mai kl. 21.40 

Manus: Kyrre Holm Johansen (inspirert av Nationaltheatrets sceneoppsetting av Hilde Brinchmann, Kjetil Indregard og Torshovgruppa) 

Regi: 
Mathis Fürst 

Med: 
Henriette Steenstrup, Christian Skolmen, Ingar Helge Gimle, Bernhard Arnø, Lena Kristin Ellingsen, Fridtjov Såheim 

Jukeboksmusikalen kom til Norge med «En får væra som en er – en Ole Ivars musikal» på Torshovteateret i 2014. 
Forestillingen ble en slager på alle måter. 

Publikum likte den. 
Kritikerne likte den. 
I 2016 ble den flyttet til hovedscenen på selveste Nationaltheatret. 

Hva er en jukeboksmusikal? 
En teaterforestilling bygd opp rundt sangkatalogen til et populært band eller en artist. 
Slik pionerproduksjonen «Mamma Mia!» (1999) ble til ikke bare én, men to filmer, er «En får væra som en er» nå blitt en 10 episoder lang serie på TV 2. 

Ideen er åpenbart god. 
Det er bare to problemer. 
1. Fortellingen har tilsynelatende mistet en god del energi på vei fra scenen til TVen (kanskje burde man ha filmet teaterstykket i stedet?). 
2. 
Ole Ivars er, hvordan man enn snur og vender på det, ikke ABBA. 

Én ting er helt sikker: 
Også manusforfatterne bak 
«En får væra som en er» har sett «Mamma Mia!». 
Mange ganger. 
Det lille som er av historie her, er rappet med hud og hår fra Benny Andersson, Bjørn Ulvæus og Catherine Johnsons nybrottsarbeid. 
Den viktigste forskjellen er at vi befinner oss på en norsk campingplass snarere enn en gresk øy. 

Campingplassen, som heter Smørsia, eies av den noe mutte Indregard (Gimle). 
Men den styres i praksis av Per (Skolmen). 
Sistnevnte er har fellestrekk med Tertitten Borettslags Roy Narvestad, selv om han er mer godartet og godslig. 
De utallige «sa brura»-vitsene hans er nærmest en nervøs «tic». 

Blant de faste sommergjestene finner vi den elskovssyke Line (Steenstrup), som desperat prøver å blåse liv i lidenskapens flammer med mannen Willy (Arnø). 
Willy er motvillig (sa brura). 
Han er midt i sin gråsprengte middelalder, og har mest lyst til å reparere ting. 
«Det kan godt være fyr i peisen selv om det er snø på taket», prøver Line seg. 
Til liten nytte. 

Andre? 
Ja, Løken (Såheim) må nevnes. 
En litt giftig kar, henvist til rullestol etter en ulykke på campingen i 1990. 
Han er besatt av pantelotteri og poteter. 

Inn i dette kommer så Stella (Ellingsen). 
Vi skjønner fort at hun bor i Oslo, for hun virker stresset og kler seg elegant, og vil ikke være med på ting. 
Verre: 
Hun er journalist. 
Det sier seg selv at man ikke kan stole på sånne folk. 

Stella blir sentral i seriens lille «mysterium». 
Jeg sa «lille», og mener med det «bitte lite» – barnetimen-for-de-minste lite. 
Jeg skal ikke avsløre hva dette dreier seg om. 
Men jeg gjentar min påstand om at manusforfatterne har sett «Mamma Mia!» oftere enn godt er. 
Ja, og så lusker det noen slemme eiendomsutviklere i kulissene. 

Humormessig er som om tiden er stått stille siden Tore «Mot i brøstet» Ryens glansdager på 1990-tallet. 
Det går mye i blødmer fra buskisrepertoaret. 
Bøttevis med dumme utroskapsforviklinger. 
Sex, selvsagt, heri opptatt menn i dameklær. 

En god del bæsj også: 
Det gamle «miste mobilen i utedass»-trikset benyttes nok en gang, uten at man nødvendigvis kan si at det kommer til verken «heder» eller «verdighet». 
Og du trodde vel ikke at noen kunne lage en hel «folkelig» komedieserie uten å vitse med Tinder? 

Hver episode byr på ett musikalnummer. 
Disse er funksjonelle nok, men det ville være en overdrivelse å si at det spruter av dem. 
Best er Bollywood-versjonen av «Jag trodde änglarna fanns» og «Nei, så tjukk du har blitt», som her er blitt en trist ballade. 
(Undertegnede har hatt tittelkuttet på hjernen i er par dager nå. 
Hjelp.) 

Det er skuespillerne som redder stumpene. 
Skolmen har en litt utakknemlig rolle som petimeteret Per. 
Men det er stort sett folk det er mulig «å bli glad i», dette her – eller i det minste utstå. 
Steenstrup må være Norges minst forfengelige skuespiller, og skinner sterkest (hun har hjulpet til på manussiden også). 

Å kalle «En får væra som en er» for «corny» ville innebære en nedvurdering av all verdens korn. 
Å kalle den «syltynn» ville være en fornærmelse mot all verdens syler. 

Jeg tipper at teaterstykket var tettere, morsommere og mer livat enn denne TV-versjonen er blitt. 
Men den får væra som den er. 

Sa brura. 

Anmelderen har sett hele serien 
",0
"TV-anmeldelse «Game of Thrones»:Endelig over 

Den eneste logiske og riktige konklusjonen etter en håpløs sesong. 

TV: 
«Game of Thrones» – Sesong 8, siste episode Amerikansk drama/fantasyserie i 6 deler. 
Regi: 
David Benioff og D.B. Weiss Med bl.a.: Peter Dinklage, Nikolaj Coster-Waldau, Lena Headey, Emilia Clarke og Kit Harington. 

Om man skal summere opp den siste sesongen av «Game of Thrones» fra et generelt fanperspektiv, trenger man bare ett ord: 
Skuffelse. 

Det har vært skrevet nettside opp og ned med fans som er sinte, sure og eksplisitt forbannet fordi serien ikke har gått i den retningen de hadde tenkt. 
Eller at karakterene ikke har gjort akkurat slik de forventet. 
Hele diskusjonen har båret preg av en salgs kontrafaktisk virkelighetstilnærming: 
At det litterære grunnlaget fra George R.R. 
Martin mangler, at serieskaperne Benioff og Weiss skriver som hodeløse drager og at generelt alt var bedre før. 

Les også: 
780.000 stemte for å gjøre om siste episode av «Game of Thrones» 

Den kritikken er på sin plass. 
De siste sesongene har rotet det til i en blanding av forventninger og rene forkludringer. 
At Daenerys Targaryen kom til å bli den hun viste fram i «The Bells», eller at The Night King måtte stoppes før man kunne gjøre et angrep på Kings Landing burde egentlig være ganske åpenbart. 
Det som er tragisk er selvsagt hvordan serieskaperne føler en haug med historietråder må nøstes opp i hyrten og styrten, uten at motivet bak er like tydelig. 
Eller ikke-eksisterende. 

Samtidig er det rart at man henger seg opp i uventede dødsfall og forvirrende vrier og vendinger. 
Vi snakker tross alt om en serie som avliver en sentral karakter etter bare ni episoder. 
Og som massakrerer nesten hele slekten hans og mere til tyve episoder senere. 
Det litterære grunnlaget til Martin forsvant for øvrig allerede i slutten av sesong fem. 
Dessuten var serien allerede da på ujevn grunn med henhold til opptil flere karakterer. 

Utfordringen med de siste sesongene har vært en dreining mot ren «fan fiction». 
Der man har gått fullstendig bort fra George R.R. 
Martins evne til å beskrive årsak og konsekvens slik virkeligheten faktisk er: 
Uventet, vond og plutselig brutalt. 
Mens man har bevart historielinjer som få helt skjønner motivasjonen bak. 

Avrundingen i sesong åtte, og altså avrundingen av hele serien vil nok splitte like mange som resten av sesongen. 
For etter ni år, åtte sesonger og 73 episoder bærer det preg av å måtte konkludere for konklusjonens skyld. 
Så får det være opp til den enkelte å mene noe om det er en tilfredsstillende sådan. 

Akkurat hva som skjer har nok mange gjettet delene av, men ikke hele. 
La oss si at det blir en slags grei sirkel. 
Hvorfor det skjer er ganske fremtvunget, selvsagt. 
Ikke så veldig overraskende eller episk. 
Men heller ikke like idiotisk enkelt som de siste sesongene, og ikke minst episodene har lagt opp til. 

Den kan til dels bære preg av at man skulle hatt noen episoder til. 
Men snirkler seg ganske greit og logisk sammen til den eneste åpenbare og passe hjertevarme løsningen, i et nobelt og bedagelig tempo. 

Og så er spillet over. 
Litt vemodig. 
Men for det meste like greit. 
",1
"Filmanmeldelse «Rocketman»:Mann uten moderasjon 

Den kommer neppe til å gjøre like mye vei i vellinga. 
Men filmen om Elton John er bedre enn «Bohemian Rhapsody». 

MUSIKAL 

«Rocketman» 

England/USA. 
12 år. 
Regi: 
Dexter Fletcher. 

Med: Taron Egerton, Jamie Bell, Richard Madden, Bryce Dallas Howard. 

Det var alltid noe manisk med Elton John. 

Han måtte gi ut mest musikk (kontrakten hans stipulerte to album i året). 
Han måtte være den mest populære, den som fikk oppmerksomhet. 
Han måtte ha den latterligste garderoben og den mest flamboyante brillekolleksjonen. 

Han måtte shoppe mest (John hadde i sin tid en stående ordre om tre eksemplarer av alle platene som kom ut). 
Han måtte spise de drøyeste dessertene, for så å kaste dem opp, og ha de mest overdådige orgiene. 
Han måtte drikke mest vodka og sniffe mest kokain. 

Kort sagt: 
Elt var en alt-oholiker. 
Skal vi tro «Rocketman» kan han ha vært den mest ulykkelige mannen i verden også. 

Denne filmen om popstjernens liv frem til 1983, sånn cirka, regissert av mannen som ferdigstilte «Bohemian Rhapsody» da Bryan Singer fikk sparken fra den, skiller seg fra «forgjengeren» på et par sentrale punkter. 

For det første er den en musikal, nærmere bestemt en «jukeboksmusikal». 
Det innebærer blant annet at filmen er nødt til å forholde seg til sangene, snarere enn omvendt. 
Det går noenlunde greit. 

For det andre handler den om noe, og er ikke redd for å si hva: 
Avhengigheten(e) i en mann som følte at han aldri fikk nok kjærlighet, hverken i barndommen eller som ung voksen popstjerne, og som levde i selvforakt i en verden som så på seksualiteten hans som «gal». 

Rammen rundt fortellingen er Elton på et Anonyme Alkoholikere-møte en gang på 1970-tallet. 
Superstjernen sitter der i full påfuglregalia, slik at vi skal tenke at han har løpt rett fra konsert og til det han håper skal bli sin frelse. 

Historien han forteller, er overveiende trist. 
Om en mor (Dallas Howard) som strevde med å elske ham for den han var. 
Om en biologisk far – stiv leppe over tobakkspipen – som ikke gadd prøve en gang. 

Unge Elt var et musikalsk supertalent, med et utrolig øre, men ikke kjekk eller sexy som de andre wannabe-popstjernene. 
Han var stutt-tykk og bebrillet, fingrene hans var korte og sosissaktige. 
Han var sky, sjenert. 

Møtet med tekstforfatteren Bernie Taupin (Bell) var lykketreffet. 
Møtet beskrives fint i filmen, som også vier mye oppmerksomhet til Eltons første konsert i USA, på The Troubadour i Los Angeles i 1970. 
John og Taupin fant hverandre blant annet i en romantisk idé om Amerika. 
Å spille der, var som å komme til himmelriket. 

I første halvdel av 1970-tallet gikk det med karrieren som det gikk med Eltons hårfeste: 
Oppover, oppover og oppover. 
Suksess løste ingen av problemene hans, dog – snarere tvert imot. 
Penger og berømmelse ble som bensin til et bål av selvforakt. 

Arbeidspresset var enormt. 
Plateselskapssjefen Dick James og manageren John Reid var kravstore slavedrivere. 
John innledet et seksuelt forhold til sistnevnte. 
Det ga kort glede og langvarig kjærlighetssorg. 
For det var ikke sann kjærlighet med stor «K» å finne hos Reid heller. 

Det er fortjenestefullt at «Rocketman» våger å vise frem Johns homofili. 
«Bohemian Rhapsody» trippet frøkenaktig rundt Freddie Mercurys seksualitet, og syntes til syvende og sist å være beskjemmet av den. 
«Rocketman» er langt mer ærlig. 
Den ønsker ikke å legge skjul på at sex mellom menn er noe som eksisterer i verden. 

Musikalsekvensene er greie, fargerike, noen ganger fiffige, men et stykke fra uforglemmelige. 
Den beste er den som er bygd rundt tittelkuttet, og som illustrerer et vendepunkt i livet hans. 
Biografifilm-klisjeene – eureka-øyeblikkene, montasjesekvensene – florerer. 
Men de føles ikke som en stor svakhet i akkurat denne filmen. 
Kanskje fordi «Rocketman» er en musikal. 
Musikaler kommer lettere unna med slike klisjeer enn gjengse dramaer. 

Taron Egerton ligner mer på Elvis Costello enn Elton John, men gjør en fin, modig innsats som Elt. 
Richard Madden har en intens tilstedeværelse som den usympatiske Reid. 

Psykologien føles sann nok, men også en smule grunn. 
Alt forklares ene og alene med en ulykkelig barndom og et dårlig selvbilde. 
Dette, i kombinasjon med enorm kommersiell suksess, sørger for at det går så galt så lenge. 

Er dette tilstrekkelig? 
Jeg vet ikke. 
Jeg er ikke psykolog. 
«Rocketman» gjorde meg heller ikke veldig mye klokere. 
Den er en film om Elton John, og den stopper ved ham og ham alene. 

«Rocketman» mangler det store crescendoet som «Bohemian Rhapsody» kunne lokke med: 
Den triumfartede avsluttende «Live Aid»-sekvensen. 
Videoinnspillingen til «I’m Still Standing» (1983) er liksom ikke helt det samme. 

Men det er en bedre og mer ærlig film. 
",1
"TV-anmeldelse «Chernobyl»:Nei til en strålende fortid 

Velment og viktig, men tungt og seigt om Tsjernobyl-ulykken. 

DRAMA 

«Chernobyl» 

Amerikansk/britisk miniserie i fem episoder 

HBO Nordic, premiere tirsdag 7. mai 

Manus: Craig Mazin 

Regi: 
Johan Renck 

Med: Jared Harris, Stellan Skarsgård, Emily Watson. 

Neseblod, så oppkast. 
Slik er det det begynner for arbeiderne på kjernekraftverket i Tsjernobyl natt til 26. april 1986. 

Symptomene blir gjerne etterfulgt av fornektelse og motarbeidelse fra overordnede. 
Alle er livredde for å bli tatt for å ha gjort noe galt. 
«Alt under kontroll, ikke noe å se her», brauter sjefen på skiftet og mennene fra partiet og KGB. 
Sovjetunionen var ingen søndagsskole. 

Det er opp til et par vitenskapsfolk og – som alltid – vanlige mennesker, av det modige slaget, å forhindre at det som er tidenes mest katastrofale kjernekraftverkulykke til dags dato, ikke ble enda større. 

Miniserien «Chernobyl» er en litt underlig hybrid på produksjonssiden. 
Regissert av en svenske, Johan Renck (tidligere kjent som hiphop-artisten Stakka Bo). 
Skrevet av en amerikaner, Craig Mazin, som muligens er hypp på å gjøre bot for det faktum at han også sto bak «Hangover 2» (2011) og «Hangover 3» (2013). 
Spilt av et kobbel briter med et rikt utvalg aksenter. 

Den første episoden kan minne om en katastrofefilm fra 1970-tallet, fotografert i stilen til en musikkvideo med et industrirockband. 
De blasse «fargene» er pur Østblokk. 
Grått, grått, grått, litt hvitt, litt brunt og noe utvasket grønt. 

I episode to blir vi bedre kjent med menneskene vi skal følge. 
De viktigste er kjernefysikerne Valery (Harris, kjent fra «Mad Men») og Ulana (Watson, kjent fra så mangt). 

Stellan Skarsgård spiller partiets mann med sedvanlig sendrektig patos. 
Han er interessert i raske løsninger, og spør Valery: 
«Hvordan virker et atomkraftverk? 
Det er et enkelt spørsmål». 
Han forstår etter hvert at det ikke finnes noe enkelt svar. 

De andre menneskene i serien – de unge ekteparene, barna, de gamle mennene og kvinnene, selveste Mikhail Gorbatsjov – forblir nokså ulne. 

I det hele tatt: 
Renck regisserer med en stil som tyder på at han er mer opptatt av det visuelle (serien minner om videoen han lagde for David Bowie, «Lazarus») enn av historien han forteller og personinstruksjonen. 

Han designer en håndfull gripende sekvenser. 
Størst inntrykk gir den der kistene av metall sveises igjen, og blir begravet under betong i jorden. 

Mazin har en åpenbar agenda. 
For det første å lage en serie om det som skjer med oss mennesker når det vi gjør for å leve – puste, spise, drikke, klemme hverandre – blir det vi blir syke og dør av. 
For det andre å advare mot sammenlignbare katastrofer i nå- og fremtiden. 

Les: klimatrusselen. 
«Stol på vitenskapen og snu i tide», er parolen. 

(Her vil jeg igjen minne om at dette er samme mann som skrev «Hangover 2» og «Hangover 3», for ikke å snakke om «Superhero Movie» (2008) og «Scary Movie 4» (2006). 
Hvem sa at det ikke finnes en akt to i amerikanske liv?). 

Alvorlig materie, som du skjønner, og det må sies at «Chernobyl» er mer ubehagelig enn den er «underholdende». 
Det er nok meningen. 

Anmeldelsen er skrevet på grunnlag av tre av fem episoder 
",1
"Filmanmeldelse «Rutete ninja»:Storkjeftet og supersjarmerende 

Grov griseprat – rett fra hjertet. 

ANIMASJONSFILM/UNGDOMSFILM 

«Rutete ninja» («Ternet ninja») 

Danmark. 
12 år. 
Regi: 
Anders Matthesen og Thorbjørn Christoffersen. 

Norske stemmer: Herman Flesvig, Dina Padoin. 

Terningkast: 
5 

Danmark er muligens ikke helt hva det en gang var. 
Men drømmen om det fredelige, frilynte og «frække» landet lever videre i filmene til Anders Matthesen og Thorbjørn Christoffersen («Terkel i knipe», 2004). 

Denne gangen handler det om en ninjabamse som kommer til verden i en barnearbeider-sweatshop i Thailand. 
Vår lille helt er et resultat av feilproduksjon: 
Han er laget av et gammelt, rutete skjerf. 

Etter å ha blitt gjort levende av et lynnedslag beordret av ninjaånden Nakamura, finner bamsen sin vei til Danmark via sjømannen og superfylliken Stewart. 
Vel fremme i det dejlige landet er ninjaen fast bestemt på å hevne seg på den danske eieren av leketøysfabrikken på den andre siden av kloden. 
Men først må han hjelpe sin nye eier, Asgeir. 

Asgeir går i 7. klasse. 
Han har en new age-orientert mamma, en stefar og en storebror, Odin, som stort sett spiser potetgull og sitter på ramma (så mye driter han, at moren må smøre ham inn med «økologisk Alcos-Anal»). 

Asgeir er et lett offer for skolens største bølle, og han er dessuten ulykkelig forelsket i åttendeklassingen Jessica. 
Hun vet ikke at Asgeir eksisterer en gang, selvsagt, der hun går rundt på skolen og stråler, fotfulgt av to venninner som ser ut som de kommer rett fra «Paradise Hotel». 

Med den vesle, voldelige ninjaen plassert i ranselen, går det ikke lang tid før Asgeir både får satt bølla på plass og vekket Jessicas oppmerksomhet. 
Det eneste problemet er at ninjaen har dårlig tid. 
Han må jo hevne seg. 

«Rutete ninja» er utrolig stor og stygg i kjeften, spesielt til animasjonsfilm for ungdomsskoleungdom (og oppover) å være. 
Sex, avføring, fyll og narkotika – alle de klassiske komedieknappene trykkes ned, hardt og hele tiden. 
Om det er gøy? 
Veldig. 
Sex-, avførings-, fyll- og narkotikavitser er ofte det. 

Komikeren Herman Flesvig gir stemme til 113 (!) karakterer i filmen, slik Aksel Hennie hadde alle røstene i «Terkel i knipe», og får si «kukk», «fitte» og «tøyte» så ofte han bare vil. 
Han gjør en formidabel jobb, ikke minst som ninjaen, hvis dialekt er 80 % prosent Fredrikstad og 20 % Grenland. 
En skrekkelig kombinasjon, som du skjønner. 

«Rutete ninja» utspiller seg i et univers der de vokste mer eller mindre konsekvent kaller barna for «jævla horunger». 
Men filmen er pepret med små vitser av annet, mindre grisete slag også. 
Som posteren på Asgeirs soverom, med bilde av en spinner og påskriften «But why?». 
Og som da den drikk- og knarkfeldige Stewart mener at han «har vært ute en vinternatt før, med Per Heimly og Pushwagner». 

Det hadde ikke vært all verden verdt, kanskje, om det ikke var for at «Rutete ninja» i sitt hjertes hjerte er en øm film om en flau tid i menneskebarnets liv: 
Puberteten. 
«Rutete ninja» evner å si noe sympatisk og fint om at det å være ung er – om ikke for jævlig, så i alle fall ganske utfordrende. 

Det gjør den helt – helt – uten å henfalle til politisk og pedagogisk korrekt koseprat. 
",1
"Filmanmeldelse «Mellom linjene»:Sex og sånt i skravleklassen 

Utroskap uten konsekvenser. 
Formiddagsdrikking uten alkoholisme. 
Intellektuelle diskusjoner om krisen i den offentlige samtalen. 
«Mellom linjene» kunne ikke vært mer fransk. 

DRAMAKOMEDIE 

«Mellom linjene» («Doubles vies») 

Frankrike. 
Tillatt for alle. 
Regi: 
Olivier Assayas. 

Med: 
Juliette Binoche, Guillaume Canet, Nora Hamzawi, Vincent Macaigne, Christa Théret. 

Forlagssjefen Alain (Canet) ligger med den unge digitalredaktøren Laure (Théret), som egentlig foretrekker jenter. 

Alains kone, skuespilleren Selena (Binoche), ligger med forfatteren Léonard (Macaigne), hvis siste roman Alain nylig har refusert. 

Léonards kjæreste, Valérie (Hamzawi), jobber for en politiker som er redd for å bli avslørt for å oppsøke prostituerte. 

Vi er – quelle surprise! – i Paris, nærmere bestemt i dennes kulturelle elite, der det drikkes og diskuteres fra morgen til kveld. 

Kommer digitaliseringen til å ta kål på forlagsbransjen? 
(Det ser mørkt ut). 
Kan det virkelig stemme at TV er like bra som teater? 
(«TV-serier får alltid så bra kritikk», stønner Selena, som selv spiller en «spesialist i krisehåndtering» i en slik). 

Er virkelighetslitteratur og autofiksjon skikkelig litteratur? 
(Kanskje). 
Representerer blogger og sosiale medier – «en inkontinent utflod av ord» – skriftkulturens endelige oppløsning? 
(Tja). 
Eller er de et vitalt tilskudd? 
(Tja igjen). 
Hvem heller opp mer vin og øl? 
(Alle). 

Etter at Woody Allen gikk i barndommen i pur panikk for et par-tre tiår siden, og i en tid da det å være en del av den kulturelle og/eller intellektuelle eliten er det verste man kan bli beskyldt for, er det selvsagt til Frankrike man må for å finne filmer der oppvakte, kultiverte mennesker sitter rundt og snakker med hverandre i timevis, ansikt til ansikt, kun avbrutt av ikke-ekteskapelige eskapader i sengehalmen. 

Oliver Assayas’ erkefranske film tar, som du skjønner, opp i seg en rekke tidsaktuelle spørsmål. 

Kommer litteraturen til å bli borte som følge av overgangen til e-bøker og lydbøker, eller er den en «konstant idé» som vil forbli grunnleggende uforandret, uavhengig av distribusjonsformen? 
Trenger man selvforelskede kritikere når man har algoritmer? 
Kan man stole på unge, tatoverte blondiner som aldri har sett en Bergman-film? 
Går alt til helvete? 
I så tilfelle: 
Når? 

Om filmen har noen svar? 
Selvsagt ikke. 
Kanskje er det beste å bare lukke øynene og håpe at alt går over? 

Det må sies: 
På avgjørende måter er «Mellom linjene» reaksjonær i sitt ønske å opprettholde status quo for enhver pris. 

Men alle som liker å se folk sitte rundt og ha samtaler på film vil kose seg glugg med den. 
For noen herlige, selvopptatte sosemikler! 
Elegante Canet, evigattraktive Binoche (sukk!), den skjeggete slubberten Macaigne og – ikke minst – Hamzawi, som har et smil i munnviken som er både overbærende og skøyeraktig på én og samme tid. 

Prendre plaisir til vårs. 
",1
"TV-anmeldelse «Catch-22»:Krig er fortsatt helvete, mann 

George Clooney og kompani puster nytt liv i litterær antikrigsklassiker. 

«Catch-22» 

Amerikansk miniserie i seks episoder 

C More og TV 2 Sumo, premiere mandag 20. mai 

Manus: 
Luke Davies og Michael Michôd, basert på Joseph Hellers roman 

Regi: 
George Clooney, Grant Heslow og Ellen Kuraz 

Med: 
Christopher Abbott, Kyle Chandler, George Clooney, Martin Delaney, Hugh Laurie m.fl. 

Leser folk «Catch-22» lenger? 

Joseph Hellers sinnrikt postmoderne roman om krigens surrealistiske redsler ble utgitt i 1961. 
Folkelesning ble den først senere det samme tiåret, da etterkrigsgenerasjonen – «babyboomerne» – trengte lesestoff som kunne inspirere dem til å holde Vietnam-protestene i gang. 

Hovedpersonen i «Catch-22», Yossarian, er en rasjonell mann i en verden full av dårer. 
En soldat som har avslørt krigen som et sirkus for narrer. 
En ideell helt for unge mennesker som sto i fare for å bli sendt i krigen mot sin vilje. 

Men altså: 
Leser noen romanen nå? 
Ikke mange, ville jeg tenkt. 

George Clooney er tydeligvis uenig med meg. 
Han er en av produsentene bak denne nye miniserien bygd på Hellers klassiker. 
Han regisserer to episoder og spiller generalløytnanten Scheisskopf også. 
En mindre rolle, som superstjernen angriper med det maniske oppsynet han nesten alltid legger til seg når han spiller komiske karakterer. 

Hellers roman, som er forvirrende blant annet fordi den skal reflektere forvirring, må være en usedvanlig hard nøtt å lage film- og seriemanus av. 
Ikke dermed sagt at det ikke er blitt forsøkt før. 
«Catch-22» ble spillefilm allerede i 1970, i Mike Nichols’ regi. 

Nichols’ film hadde en amper, sarkastisk Alan Arkin i rollen som fortellingens eneste normale menneske, Yossarian, og en haug kommende 1970-tallsstjerner på rollelisten. 
Den er et produkt av sin rebelske tid, og er med årene kommet i skyggen av den ikke ulike «M.A.S.H». 
(1972). 

Denne TV-versjonen virker, etter to episoder, å være langt sobrere og mer følsom for den voldsomme angsten som rir vår helt. 
Mindre fandenivoldsk. 
Mer trist. 

Christopher Abbott spiller Yossarian, bombeflyger utplassert på en amerikansk base i Middelhavet på tampen av Andre verdenskrig. 
Han vil bare hjem, men får aldri lov til å reise. 
Hver gang han tror han nærmer seg målstreken, blir antallet tokter skrudd opp av de gale generalene, som synes å tro at de gjør de stolte soldatene en tjeneste. 

Yossarin prøver å spille gal. 
Det virker mot sin hensikt. 
Logikken er at den som sier han er sinnssyk, ikke kan være det. 
Hadde han vært sinnssyk, ville han ikke ha skjønt det selv. 
Det er dilemmaet. 
Catch-22. 

Folkene rundt ham synes å være sinnssyke alle som én, dog, fra den laveste, naive soldat til den høyeste, blindeste general. 
Christopher Abbott gir Yossarin både fortvilelse og ro. 
Skuespillerne rundt ham kan være så karikerte som de bare vil. 

Kyle Chandler benytter seg mye morsom mimikk som Oberst Cathcart. 
Hugh Laurie er veldig snodig som Major de Coverley. 
Yossarians brakke- og bombekamerater virker stort sett til å ha kommer rett fra bondegårder i Midtvesten. 
De er barn. 

Manusforfatterne som har balt med Hellers strukturelle snodigheter, synes langt på vei å ha nedkjempet dem. 
Det er fullt mulig å henge med i svingene i denne utgaven av historien. 
«Catch-22» ser dessuten dyr ut. 
Nesten som ordentlig kinofilm. 
Skuespillet er eksellent. 

Er satiren for anakronistisk til at «Catch-22», miniserien, kan bli en hit i 2019? 
Kanskje. 
George Clooney mener åpenbart det. 

I de evigvarende megaserienes tid, er det uansett godt å se en avgrenset TV-filmatisering av en litterær klassiker som virker både godt gjennomført og kunstnerisk ærgjerrig. 

Anmeldelsen er skrevet på grunnlag av to av seks episoder 
",1
"Filmanmeldelse «Long Shot»:Hollywood redder verden (igjen) 

Ikke hver dag man ser en optimistisk venstrevridd romantisk komedie i 2019. 
Det er sikkert. 

ROMANTISK KOMEDIE 

«Long Shot» 

USA. 
12 år. 
Regi: Jonathan Levine. 

Med: Charlize Theron, Seth Rogen, O’Shea Jackson Jr., Alexander Skarsgård. 

Charlotte Field (Theron) er verdenshistoriens mest vellykkede menneske, og utenriksminister for en amerikansk president vi vet at er en idiot fordi han blir spilt av Bob Odenkirk. 
(At filmen utspiller seg i 2019, og at presidenten har planer om å forlate embetet for å jage en karriere i Hollywood, er også hint). 

Fred Flarsky (Rogen; ekko av Bluto Blutarsky her, ja) er på sin side en slubbertjournalist i en venstrevridd publikasjon med base i det praktisk talt kommunistiske Brooklyn. 
Han har bilder av Kafka og Lenny Bruce på veggen i ungkarsleiligheten, og en ualminnelig redselsfull vindjakke. 

Det er nesten alt han har, for akkurat derrr mistet han jobben sin, gitt. 
Bakgrunnen er at en reaksjonær mediemogul, spilt av en ugjenkjennelig Andy Serkis (en Rupert Murdoch-type med faktene til Boris Johnson), kjøper hele avisen. 

Flarsky ringer opp sin vellykkede venn Lance (Jackson Jr.) for å få støtte. 
Lance viser seg å være republikaner (slapp av, det er lov når man er afroamerikaner!), men er en god venn for det. 
Han tar med seg Fred på en veldedighetsmiddag, der Boyz II men står for underholdningen. 
Det er der Fred møter Charlotte, og omvendt. 

Det vil si: 
De to har møtt hverandre før. 
I riktig gamle dager, da den noe eldre nabojenta Charlotte var barnevakt for 12 år gamle Fred. 
Flarsky har selvfølgelig vært forelsket i henne i alle år siden. 
Hun er tross alt verdenshistoriens mest vellykkede menneske. 

Idiotpresidenten er som sagt i ferd med å gå av. 
Det betyr i teorien at den populære Charlotte kan bli USAs første kvinnelige president ved neste valg. 
Hun trenger hjelp til å injisere litt humor i talene sine. 
Og Fred er jo arbeidsledig? 

Før vi vet ordet av de er to på en turné rundt den ganske verden. 
Oppdrag: 
Få flere land til å binde seg til en radikal klimaavtale. 
Charlotte er ikke bare fryktelig flink og pen, må vite. 
Hun er en engasjert idealist på et utrettelig korstog for klodens ve og vel også. 

Det begynner å bli en stund siden den romantiske komedien regjerte i Hollywood. 
Den romantiske venstrevridde komedien, der et umake par forelsker seg og starter jobben med å redde verden, føles enda mer anakronistisk i våre «polariserte» bikkjetider (noen som husker «Dave», 1993 – eller «Den amerikanske presidenten», 1995?). 
Det føles som en annen tid – da «The West Wing» og Obama fremdeles var gangbare drømmer. 

Jeg vet ikke om det betyr noe at den med «Long Shot» er – midlertidig? – tilbake. 
Men jeg kan si at det føltes litt godt å se en slik igjen, uansett hvor naiv og forenklet den – som alltid – er. 
Hei, dette er do-good, knee-jerk, pinko commie Hollywood, tross alt. 

«Long Shot» er ikke en god film. 
Den er en spinnvill «liberal» fantasi som i stor grad spilles ut på slubberten av en manns premisser, og som sådan ikke egentlig kan sies å være så progressiv at det gjør noe. 

Det er Fred som får alle sine villeste drømmer oppfylt hele veien i denne filmen, simpelthen ved å få lov til å være i samme rom som Charlotte. 
Når det viser seg at hun er så samkjørt med ham at de to får orgasme samtidig – etter et tre sekunder langt samleie – må det sies at manusforfatterne har gitt vår helt en overkommelig jobb. 

Det er ikke hver dag at en Fred får servert en Charlotte på sølvfat. 
Det har faktisk aldri skjedd før, noe sted, noen gang. 

Det smøres tjukt på når det først skal smøres tjukt på. 
Det vil si hele tiden, i en film som både vil være liberal, varmhjertet og frekk og frimodig på én og samme tid (se utenriksministeren håndtere en gisselsituasjon på ecstasy!). 

Helt til sist feiger «Long Shot» ut, og tar til orde for et moratorium i kulturkrigen. 
Plutselig vil den at alle, fra høyre til venstre, bare skal være venner. 

Sluttresultatet er en arketypisk «morsom taper får den peneste jenta»-komedie, i finklærne til en Frank Capra-aktig idealistisk «Hollywood redder verdensfreden»-historie. 
Gøyalt spilt av to svært sjarmerende hovedrolleinnehavere. 

Det hadde vært uutholdelig teit – det er uutholdelig teit! – om det ikke hadde vært for at det er så lenge siden vi så en slik «optimisme» på kino. 

Jeg gir filmen en firer, mot bedre vitende. 
Da er det den venstrevridde journalistslubberten i meg som snakker. 
",1
"Filmanmeldelse «The Hustle»:Svindlere med og uten stil 

To svindlere svindler hverandre på den franske rivieraen. 
Du har kanskje hørt den før. 

KOMEDIE 

«The Hustle» 

USA. 
Tillatt for alle. 
Regi: Chris Addison. 

Med: 
Anne Hathaway, Rebel Wilson, Alex Sharp. 

«Svindlere med stil», med Steve Martin og Michael Caine som to lurendreiere i tottene på hverandre på den franske rivieraen, var noe av en «throwback» til en annen tid da den kom i 1988. 
«Dirty Rotten Scoundrels», som den het på engelsk, var i seg selv en nyinnspilling. 
Originalen het «Bedtime Story», og kom i 1964. 

I 2019 er det kvinner i hovedrollene. 
De to kunne ikke vært mer forskjellige, selvsagt: 
Josephine (Hathaway) er kultivert og snobbete, og snakker med en fornem britisk aksent, selv om hun egentlig er fra Wisconsin. 
Penny (Wilson) er en versjon av den vulgære «the ugly american»-arketypen, selv om hun egentlig er fra Australia. 

Josephine liker dyre solbriller og kanapeer. 
Penny vet ikke hvordan man åpner en champagneflaske. 
Josephine har egen butler. 
Penny reiser rundt med alt hun eier i to ransler, én foran og én bak. 
Du skjønner tegninga. 

«The Hustle» er blitt en OK skrøne, komplett med en tittelsekvens à la «Pink Panther»-filmene, solrike locations og brukbart driv. 

Den garderobeansvarlige benytter Hathaway som det reneste klesstativet. 
Den smellvakre skuespilleren får prøvd ut et enormt antall funky kjoler og buksedresser i løpet av denne filmen. 

Hathaway har alltid hatt et dramaskolepreg ved seg, og er bedre jo mer teatral hun kan tillate seg å være – og best når hun kan spille en rolle-i-rollen. 
Når hun spiller «seg selv», altså Josephine fra Wisconsin, blir hun en smule stiv. 

Wilson er på sin side en sjarmbombe, med liten tid til overs for takt og tone. 
Det er litt trist at 70% av vitsene i denne filmen dreier seg om at hun er tjukk og liker å spise. 
Litt oppfinnsomhet hadde frisket opp. 
Men Wilson tar det i alle fall med utmerket humør. 

De to er artige når de arbeider mot hverandre, og ikke fulgt så artige når de slår sine pjalter sammen. 
Offeret er denne gangen en ung og ukysset teknologimillionær som går i hettegenser på casino, og overalt ellers. 
De som husker de to foregående filmene, vil huske hvor det bærer. 

De 94 minuttene går fort, men det er ingen tvil om at «The Hustle» med fordel kunne vært en god del morsommere. 
Slik det er, er den mildt, ufarlig underholdende; en slik film som etter hvert vil få et langt liv på TVNorge etter midnatt. 
",0
"Filmanmeldelse «Aladdin»:Dårlig ånd 

«Live action»-utgaven av animasjonsfilmen er i all hovedsak en animasjonsfilm, den også. 
En sjarmløs én. 

EVENTYR/MUSIKAL 

«Aladdin» 

USA. 9 år. 
Regi: Guy Ritchie. 

Med: Will Smith, Mena Massoud, Naomi Scott. 

Diskusjonen om «hvorfor» Disney på død og liv må lage «live action»-utgaver av alle de gamle tegnefilmklassikerne sine, får vi ta en annen gang. 
«Hot take»: 
Disney liker å tjene penger! 

Likeså den store samtalen om hvorvidt underholdningsmastodonten tråkker feil når de igjen skal lage film av et eventyr satt i Midtøsten og Asia. 
Forvent at amerikanere av alle slag kommer til å mene mye om dette på Twitter i dagene som kommer. 

Her får det i første rekke handle om hvorvidt «Aladdin», «live action»-filmen, er en verdig nyinnspilling av den høyt elskede «Aladdin», animasjonsfilmen, fra 1992. 

Kort svar til den utålmodige leser: 
Nei, det er den ikke. 
(Dette hilsen meg, den eneste anmelderen i hele verden som hadde varme følelser for Disneys forrige «live action»-ifisering, «Dumbo»). 

Praktisk informasjon: 
Selve historien er mer eller mindre nøyaktig den samme som i utgaven fra 1992. 
Sangene også – selv om et par som kan oppfattes som støtende i 2019, er tatt bort, og et par nye er kommet til. 
Deriblant et solonummer for prinsessen Sjasmin (Scott), den «Let It Go»-lignende kraftballaden «Speechless». 

Nytt av året er forutsigbart nok et noe mer «woke» syn på nettopp prinsessens rolle. 
I nye «Aladdin» er prinsessen skikkelig sterk og selvstendig, og dessuten overmåte klar for å ta over tronen fra sin far, sultanen. 

Mellom henne og drømmen står den slu vesiren Jafar (Marwan Kenzari). 
Etter at søt musikk oppstår mellom prinsessen og «gaterotta» Aladdin (Massoud), benytter Jafar seg av sistnevntes gatesmarte ressurser for å få lagt vantene på den magiske lampen som ligger begravd i grotten utenfor byen. 

Ånden som er fanget i denne lampen viser seg å være en trettende Will Smith. 
Han oppfører seg som om han spiller i «The Fresh Prince Of Bel-Air» fremdeles, og ser ut som en blåmalt Hulk som er i ferd med å gå i pikselert oppløsning. 

Ånden er i utgangspunktet programforpliktet til å innvilge tre ønsker til enhver som gnikker ham ut i frihet. 
Men han favoriserer helt klart den sultne, men skikkelige Aladdin. 

Han liker for øvrig prinsessens kammerpike, Dalia, også. 
Hun er en ny figur, spilt av Nasim Pedrad, og den eneste som har noe litt gøyalt å si i «Aladdin». 
En annen fersk karakter er den stupide Prins Anders av Skånland, en prinsessebeiler fra nord i Europa. 

Den britiske «regissøren» Guy Ritchies gjenfortelling av dette eldgamle eventyret drukner i et hav av kjipt utseende CGI (computergenerert animasjon/grafikk). 
Teknologien setter sitt masete, ståkete preg på alt som foregår. 

Det gjelder ånden i lampen. 
Det gjelder det flygende teppet. 
Det gjelder apen Abu og prinsessens tiger og alle andre dyr. 
Det gjelder samfunnet som filmen utspiller seg i, byen Agrabah, og ørkenen rundt. 

Byen ble visstnok bygd opp på et gigantisk filmsett i England. 
Det får vi overhodet ingen følelse av. 
Ingenting lever og puster her. 
Byen føles falsk, som en dårlig tivoliattraksjon av pappmasjé og gaffatape. 

CGI-en spiser seg sågar inn i dansen og musikalsekvensene. 
Disse numrene er svakt inkorporerte i handlingen. 
Som om noen husket at de skulle være med i aller siste liten. 

Så preget er denne «Aladdin»-fortellingen av datamaskingrafikk, at den i realiteten bør sortere under animasjonsfilm-begrepet, den også. 
Og når den nærmer seg slutten, og det siste, slitne «slaget» mellom den snille og den slemme er overstått, er det som om ingen husker hvorfor prosjektet ble påbegynt. 

Hva var det dette skulle handle om, egentlig? 
Annet enn å selge Aladdin-parfyme og Aladdin-duftlys? 
«Aladdin» satser på at litt av alt – romantikk, action, sang, dans, drama, eventyr – skal kunne dekke over at dette er en film som aldri er i nærheten av å finne konsistent tone eller en årsak til å eksistere. 

De to unge elskende er rene og pene, men ikke plagsomt karismatiske. 
Will Smith, derimot, er plagsom, og det i en rolle som Robin Williams gjorde til et paradenummer for snart 30 år siden. 
Jeg kan ikke huske å ha sett den en gang sjarmerende Smith mer trøttsom enn han er her. 

Disney-maskineriets mektige markedsføringsapparat kommer til å sørge for at mange ser «Aladdin». 
Det er rimelig sikkert. 
Men ingen kommer til å huske den om tre måneder, og mange vil glemme denne sjelløse og sjarmløse, tomme og våte plastposen av en film i øyeblikket de er på vei ut av kinosalen. 
",0
"Det er ikke lenger «same shit, new wrapping», men «same shit, same wrapping»
Familiære formelfilmer gjør fantasien underernært av popcorn. 

FILM: 
Da jeg var liten var ting «overlatt til fantasien» høyt ansett. 
Jeg snek meg riktignok til å slite ut videobåndene med «Supermann II» og «SuperTed» som dagbarn, men uten superheltkostymer i enhver lekebutikk sydde mamma en Supermann-drakt til meg. 
Og He-Man-figuren jeg selv snekret en treborg med vindelbro til så jeg som levende bilder kun i de få magiske sekundene da Dagsrevyen en gang midtåttitalls viste et klipp fra tegnefilmserien, sannsynligvis i en sak om videovold. 

Samme innpakning 
I dag er fantasien i stor grad «overlatt til Hollywoods drømmefabrikk», som koloniserer håp og lengsler i overproduksjon av samme vare. 
Det er ikke lenger «same shit, new wrapping», men «same shit, same wrapping», formelfilmskaping tilnærmet uspoilbar. 
Likevel bekymrer man seg for at de unge ikke går nok på kino eller ser nok på tv, sammenlignet for eksempel med tiden brukt på sosiale medier. 
Det er kanskje derfor så mange superheltfilmer ligner endeløse barnebursdager der ballonger blåses opp til de sprekker, og så på'n igjen. 
Blant igangsetterne av de mange trilogiseriene («the third one is always the worst») av eksplosjoner og implosjoner, er X-Men tilbake med en «Indiana Jones møter high school»-hybrid. 
Her bruker mutantene («born with extraordinary abilities») hverandre og mennesket som minnepinne, med overføring av informasjon og krefter ved direkte sammenkobling eller over telepatisk trådløse nettverk. 
Mind the gap. 

Ingenting på spill 
I denne eneveldige syndefloden til sanddrømte Apocalypse står alt på spill, og dermed ingenting. 
De altfor mange karakterene renner ut i sanden, og «superhelt vs superhelt» er kraftigere i både «Batman v. Superman» og «Captain America: Civil War». 
Sentrert rundt godonde Magneto (Michael Fassbender), er filmen både tiltrekkende og frastøtende, som når fem nylig gode busser «besøker» Auschwitz (!), hvorpå Magneto klokt sier «You shouldn't have brought me here». 
",0
"Et av USAs største samfunnsproblemer burde blitt bedre drama enn dette
Amerikansk narkotikahistorie del 783 

John Singleton, regissøren som skapte seg et navn med debutfilmen «Boyz n the Hood», en oppvekstskildring fra det afroamerikanske miljøet i den tidligere bydelen South Central i Los Angeles, er nå tilbake til gamle trakter et kvart århundre senere. 
Han er en av skaperne av «Snowfall», en serie om crack-kokain-epidemien som brøt ut på midten av 80-tallet, da prisen på kokain – opprinnelig et overklassedop – falt på grunn av ukontrollert smugling og et tilbud som overgikk etterspørselen (til tross for en ganske høy etterspørsel). 
Blandet med bakepulver og vann ble crack-kokain fremstilt, en billigere, røykbar, og langt mer avhengighetsskapende variant, som kunne selges til lavere sosiale sjikt. 
Allerede utsatte områder som South Central ble rammet ekstra hardt, med en flodbølge av kriminalitet, avhengighet og sosial nød. 

Kun til innvortes bruk 

Serien er produsert i en hardbarka, realistisk tone, der vi følger en håndfull menneskeskjebner fra South Centrals underprivilegerte gater, via lyssky aktiviteter på bakrom i nattklubber, og helt opp til Hollywood-åsenes dekadente og kalde funkisvillaer. 
Første episode går hardt ut allerede fra starten av. 
Innen de første seks minuttene er orgier avviklet, overdoser underbehandlet, og det hvite pulveret blitt innhalert via flere kroppsåpninger enn luftveiene. 

Trodde du dette var en amerikansk nyinnspilling av NRKs koselige julekalender «Snøfall» er det med andre ord bare å bevege seg sakte videre. 

Velkjente ingredienser 

«Snowfall» er slående fotografert, med Los Angeles' hetedis fanget mot rosa pastellskyer og grønne og sennepsgule neonlys, som skaper en medrivende atmosfære, men dessverre oppleves handlingen som velpløyd mark, pregløs på grensen til uinspirert. 
Det er kanskje dårlig gjort å kritisere fullstendig adekvat historiefortelling for hva andre filmer og serier har gjort, men siden Hollywood tross alt insisterer på å fortelle samtlige deler av amerikansk narkotikahistorie i inngående detalj, er inntrykket likevel at dette ikke bringer noe nytt til bordet. 
Jeg er ingen ekspert på området, men skal man dømme ut fra handlingen er detaljene i crack-epidemien til forveksling like som i alle andre historier med amerikanske droger som hovedperson. 

En intelligent, men underprivilegert unggutt som trekkes mot et liv i kriminalitet fordi det lovlydige samfunnet har sviktet ham, og som sier ting som «jeg prøvde å spille etter reglene, men spillet er rigget»? 

En arbeidsnarkoman CIA-agent med ansiktshår, lyssky metoder og moral, og trøbbel på hjemmefronten? 

Bassengfester, damer i bikini, hvitt pulver i sakte film, skeptisk testing av selvsamme pulver etterfulgt av et utall variasjoner av replikken «dette er bra saker»? 

Så klart. 

Sadistiske bakmenn med gullkjeder og en hang til å true våre helter med pistol, for så å begynne å le psykotisk når nevnte helt ikke viker blikket, klype ham i kinnet og si «Jeg liker deg gutt, du har tæl»? 

Typisk narkodrama 

«Snowfall» er med andre ord et helt typisk, vellaget, amerikansk narkodrama, som etter tre episoder ikke har så mye mer på hjertet enn at narkotika er både forførende og farlig. 
Crack-epidemien får foreløpig minimalt med plass. 
Man skulle tro at det som utviklet seg til å bli et av de mest tragiske amerikanske samfunnsproblemene i vår tid, levert av en som har vokst opp i et av de hardest rammede områdene, burde resultert i mer ektefølt, opprivende og harmdirrende drama enn dette. 

(Anmeldelsen er basert på de første tre episodene.) 
",1
"Integreringsproblematikk, turbokapitalisme og ghettomentalitet for de minste
«Bamse og heksens datter» er en enkel og bedagelig innføring i noen av vår tids mest presserende samfunnsspørsmål. 

FILM: 
«Bamse og heksens datter» er en enkel film. 
Den todimensjonale animasjonen er påfallende ukomplisert sammenlignet med dagens standard, tempoet er bedagelig, og sangene har refrenger som« Gull! 
Gull!» og «Magi! 
Magi!». 
Voksne og barn får servert nøyaktig de samme vitsene – ikke at det er spesielt mange av dem – og historien er like skjematisk som den er oppbyggelig. 
Når den likevel framstår som en barnefilm over gjennomsnittet, handler det mer om dens evne til å innvie små barn i dagsaktuelle problemstillinger enn at den tryller dem avsted til en magisk eventyrverden. 

Integrering 
Selv om filmen bærer navnet til verdens sterkeste bjørn, er det den lille gaupejenta og heksedatteren Lova som er hovedpersonen denne gang. 
I det som åpenbart er ment å være en parallell til en flyktningeproblematikk barn av i dag stifter bekjentskap med på et tidlig stadium, har hun og moren Hatiora levd på flukt i mange år på grunn av sine hekseevner, og det er ingenting Lova heller vil enn at de to skal slå seg til ro og bli en del av et samfunn. 

Det er dette Lova prøver på når hun trosser morens formaninger om å holde seg unna andre mennesker, og prøver å bli venn med Brum, Nalle-Maja og de andre barna i den lille landsbyen i skogen. 
Også disse blir imidlertid skremt når Lova demonstrerer sine overnaturlige evner, og derfor blir det bare altfor lett for den skruppelløse forretningsmannen Krøsus Sork å rekruttere mor og datter for å ødelegge den lokale beverdemningen for å få tak i gullet som befinner seg på bunnen av dammen. 

Global oppvarming 
Å slå hull på demningen innebærer å oversvømme landsbyen for all overskuelig framtid, og «Bamse og heksens datter» utvikler seg dermed raskt til en spenningsfilm hvor lokalsamfunnets overlevelse avhenger av en vellykket integrering av fremmedkulturelle innvandrere. 
Kombinert med skildringen av kapitalismens manglende hensyn til lokalbefolkning og økosystemer, og demonstrasjonen av den populistiske retorikken velstående krefter på høyrefløyen bruker for å appellere til samfunnets utstøtte, gjør dette filmen til en imponerende effektiv innføring i noen av vår tids mest presserende samfunnsspørsmål. 

Den voksne delen av publikum vil ha vanskelig for å skrive under på fortellerens avsluttende bemerkning om at «Hvem som bryr seg om gull så lenge man får være sammen?», men dette er nå engang en film laget for små barn. 
Tatt i betraktning kjernepublikummets alder og verdensbilde er «Bamse og heksens datter» langt vassere i sin metaforbruk enn noen «X-Men»-film, og da får det heller bare være at fordelingspolitikken må vente til neste gang. 
",1
"Klam, konform og sentimental
Anmeldelse: 
«Mike og Dave trenger damer» 

FILM: 
Hovedårsaken til at de amerikanske komediene vi får se på norske kinoer holder et såpass lavt nivå som de gjør, er at de alle stort sett baserer seg på samme grunnleggende struktur: 
Man tar en velkjent Hollywood-sjanger med rigide og forutsigbare konvensjoner, befolker den med karikerte rollefigurer blottet for psykologisk dybde, og pøser på med så mange vitser – mange av hvilke går på bekostning av sjangergrepene filmen hviler på – som man greier å skvise ut av manusforfatterne sine. 
Deretter lar man det stå til, og håper på det beste. 

Konservativ 
På en god dag gir denne framgangsmåten seg utslag i en film som «Bad Neighbours 2», en banal, men gjennomført underholdende komedie hvis keitete feministiske framstøt gir den et skinn av relevans. 
I verste fall ender man opp med «Mike og Dave trenger damer» – en film som kollapser fullstendig under vekten av de erkekonservative strukturene den innbiller seg at den gjør narr av. 

For å hindre seg selv i å ødelegge lillesøsterens bryllup må de to kronisk single og ditto håpløse brødrene Mike (Adam DeVine) og Dave (Zac Efron) finne hver sin anstendige bryllupsdate, hvilket leder dem inn i armene på Alice (Anna Kendrick) og Tatiana (Aubrey Plaza). 
Den store twisten er at Alice og Tatiana er enda mer ute av kontroll enn gutta, og at de vanligvis så tekkelige (Kendrick) og sardoniske (Plaza) skuespillerinnene slenger om seg med «fuck» og «shit» som om de forsøkte å kvitte seg med et overskuddslager med tjukk-TV'er. 

Moraliserende 
Det finnes morsomme vitser i «Mike og Dave», men det blir gradvis lenger mellom hvert knis, og i andre halvdel oppgir filmen alle pretensjoner om at den er noe annet enn en klam middelklassemoralpreken om å slutte å feste og bli voksen. 
Det viser seg nemlig at Mike og Dave ikke trenger damer så mye som de trenger å skjerpe seg og få orden på livene sine, og det samme gjelder deres nye bekjentskaper. 

Og når man omsider setter denne nedlatende sentimentaliteten i halsen er det fortsatt lenge igjen. 
«Mike og Dave» er nemlig en god kandidat til årets lengste halvannen time lange film. 
",0
"Selvsentrert Mauseth vasser rundt i fotside kjoler med lengtende blikk
Gørild Mauseth leter først og fremst etter seg selv i «Karenina & I» . 
Det er sånn passe interessant for alle andre. 

FILM: 
En personlig dokumentar kan bli i overkant selvopptatt. 
I «Karenina & I» begynner denne bevegelsen omtrent umiddelbart, idet Gørild Mauseth for første gang skrider sakte gjennom et blålig landskap i lang kjole. 
Hun følges av ektemannen Tommaso Mottolas hengivne kamera, mens sitater med bare noen få skrivefeil glir over lerretet. 

Dårlig idé 

Dokumentaren følger Mauseths togreise, med familie og følgesvenner, gjennom Russland til et teater i Vladivostok. 
Der skal hun spille Anna Karenina, tittelpersonen fra Leo Tolstojs monumentale roman, hun som forlater mannen sin i en storm av forelskelse og ender med å kaste seg under toget. 

Det hele skal skje på russisk, som Mauseth verken forstår eller snakker. 
Mye tenners gnissel har å gjøre med frykten for at dette ikke skal gå bra, en bekymring som virker både rasjonell og betimelig, om enn ganske uinteressant for alle andre enn Mauseth selv. 
Det beste rådet hun kunne fått ville antagelig vært å droppe et slikt prosjekt, men dét er altså i seneste laget. 

Vasser rundt 

Mauseth har spilt Anna Karenina før, og identifiserer seg sterkt med henne. 
Hun trekker paralleller mellom sin egen frykt for fremtiden etter at hun ble skadet i en ulykke, og Annas uforutsigbare liv; mellom Annas bakgrunn som foreldreløs og sin egen avgjørelse om å forlate hjemfylket Finnmark. 
Hvis hun hadde konsentrert seg om disse sporene, og supplert med bakgrunnsstoff om romanen, kunne det vært interessant å se på. 
Men disse utforskingene er korte, famlende og svevende. 

I stedet fortsetter Mauseth å vasse rundt i de fotside kostymene, i gater og togkorridorer, mens hun ser plaget og lengtende ut. 
Hun lar seg gjerne komplimentere og trøste; av russiske damer som mener hun absolutt ser ut som Anna, fordi hun er så elegant; av venninnen som er bekymret for henne, for at hun skal forsvinne for langt inn i rollen. 

Det de burde bekymret seg for, er om hun har blitt så sentrert rundt seg selv at hele verden har blitt et speil. 
Men Mauseth-ekspressen viser seg å være umulig å pense over på et annet spor, med mer interessant utsikt enn mot hovedpersonens lidende mine. 
",0
"Den fjerde mest innbringende filmen i Japan noensinne
Den animerte kjærlighetshistorien «Your Name» er en velkonstruert og erkejapansk kassasuksess. 

FILM: 
Da anime fikk sitt store gjennombrudd i Vesten på 80-tallet, var det kombinasjonen av ekstrem vold, bisarr sex og dystopisk science fiction som utgjorde hovedattraksjonen. 
Tre tiår senere handler den japanske animasjonens appell til det vestlige publikummet derimot mer om å tilfredsstille emosjonelle og sentimentale lengsler så obskøne at de får tidligere generasjoners appetitt på sex og vold til å framstå som direkte tekkelig i forhold. 
Og man finner få bedre eksempler på dette enn Makoto Shinkais kassasuksess «Your Name». 

Komet Forestill deg en Maria Gripe-fortelling svøpt i en moderne japansk popballade – en seig og klissete komposisjon med et uimotståelig refreng og underlig blottstillende tekster, framført av et av de utbyttbare boybandene som til enhver tid beleirer hitlistene i soloppgangens land – og du har «Your Name» i et nøtteskall. 

Hovedpersonenene er Taki og Mitsuha, to unge mennesker hvis lengsel etter kjærlighet og tilhørighet trosser fysikkens lover, og hvis skjebner knyttes sammen på tvers av tid og rom takket være en komet som passerer jorda hvert 1200 år. 
Filmen er like deler komedie, science fiction og romanse, og dermed kan den også sees som et slags tverrsnitt av japansk populærkultur slik den ser ut i hjemlandet, snarere enn slik den vanligvis eksporteres til Vesten. 

Kapitulasjon «Your Name» er den fjerde mest innbringende filmen i Japan noensinne, kun slått av «Titanic», «Frozen» og «Chihiro og heksene», men sett med vestlige øyne framstår Shinkai som en betraktelig mer anonym stemme enn Hayao Miyazaki og de andre Ghibli-regissørene. 
Dette skyldes ikke minst figurdesignen, som framstår som mer enn en smule generisk. 
Og når filmen i siste akt nøster alle sine tråder sammen er det med en kalkulert sentimentalitet av typen man kapitulerer for enten man vil eller ikke. 

Helt på tampen får vi også øyeblikk av vaskekte filmpoesi, men på dette tidspunktet har «Your Name» for lengst definert seg selv som et klassisk eksempel på den typen hyperkompetente og synergivennlige underholdningsprodukter som den japanske kulturindustrien er bygget på. 
",1
"«Hotel Cæsar» med stive, britiske overlepper, flyalarmer og nazisympatisører
En krig for oss, en krig for deg. 

ANMELDELSE: 
Krig, hva er det godt for? 
Alle grusomheter til side, den er i det minste en Sareptas krukke for dramatikere verden over, som kan injisere historiene sine med grandios konflikt, gratis nerve og nostalgisk atmosfære. 

Det er et fjernsynsvitenskapelig faktum at alle serier blir mer severdige av å foregå under krigen, på samme måte som alle replikker blir mer velskrevne av å uttales med britisk overklasseaksent. 

Flaks for «The Halcyon», altså – en serie som muligens hadde blitt veid og funnet hakket for lett hadde det ikke vært for de to ovennevnte naturlovene. 

Britiske overlepper 

Denne åtteepisoderen fra ITV er satt til et ærverdig London-hotell i 1940, et slags «Hotel Cæsar» med stive, britiske overlepper, flyalarmer og nazisympatisører. 

Som vår hjemlige såpegigant så forbilledlig har demonstrert i snart 20 år er hotellsettingen perfekt egnet til både å skape effektivt og fortettet drama – en arbeidsplass med egne spilleregler, ansatte og eiere med relasjoner og konflikter, inn- og utsjekkende gjester med sine egne forhistorier og hemmeligheter – og til å være et mikrokosmos av samfunnet med over- og underklasse, og synlige og usynlige hierarkier. 

Det er i det hele tatt vanskelig å få sånt til ikke å bli medrivende. 

Storband og Blitzkrieg 

Vi følger i hovedsak to familier. 
Denne seriens Anker-Hansens er de adelige hoteleierne Hamilton, med en gammel lord med utenomekteskapelige hobbyer, en forsmådd hustru, og to tvillingsønner – den ene fars øyesten, den andre bitter for at han ble født fem minutter for sent til å arve tittelen. 
Den lavere klassen (Åge Nygaard med familie, om du vil) er representert med hotellsjef Garland og hans datter Emma. 

Bordet er med andre ord dekket for klassiske hotellintriger, maktspill og trekantdrama på tvers av klasseskiller, med et bakteppe av rasjoneringskort, storband og Blitzkrieg. 

Det øvrige rollegalleriet bekles av pikkoloer, stuepiker, hotellets frivole nattklubbsangerinne, og en permanent gjest i form av en amerikansk radiovert hvis eneste personlighetstrekk tilsynelatende er å være amerikansk. 
Med tanke på hvordan Hollywood i hundre år har redusert briter, indere, irer og resten av verdens befolkning til parodisk endimensjonale aksenter var det kanskje på høy tid med litt revansj. 

Moderne tilbøyeligheter 

Til tross for at den mangler den forknytte nerven i såpekonfliktene til «Downton Abbey», raffinementet til «The Crown», og dessuten iblant henfaller til noen såpass moderne og egalitære tilbøyeligheter at denne serien kanskje sier mer om vår tid enn om tiden som skildres (her får vi så det monner av både frigjorte feminister og undersåtter som ikke går av veien for å tale adelen midt i mot), er «The Halcyon» en velduftende hotellsåpe. 
Og så mye mer enn det prøver den uansett ikke å være. 

De ansatte er sympatiske, antrekk og lyssetting er upåklagelig, og skulle intrigen kanskje bli litt smådvask i blant, eller storbandmusikken avbrytes av nok en flyalarm, så kan man alltids hvile øynene på art deco-hotellbaren. 

For den baren, den er fin, den. 
",1
"Grei skuring med gode skuespillere - som i fjor
4,5 time med nye og kalde spor. 

TV: 
Velkjente og kalde spor fra den velfungerende, om noe forutsigbare, britiske krimfabrikken. 
Vi så første sesong i fjor, men det er ei heller nå så mye nytt under den onde himmelen. 
Men, vi er veldig svake for hovedrolleinnehaveren, Nicola Walker som Cassie. 
Hun er fortsatt ansatt ved «cold case»-avdelingen innenfor Scotland Yard der hun jobber tett sammen med Sunny Khan (Sanjeev Bhaskar). 
Duoen kler hverandre i samspillet både på jobben og der vi blir invitert inn i den mer private sfærens problemer. 

Som sist er det ikke alt som stemmer med far og familien og kjærligheten kontra jobben som krever både sin mann og kvinne. 
Britene kan kunsten å få dette til uten at det mister troverdighet som det ofte gjøres i norske utgaver av heseblesende vi skal redde-verden-krim. 

Men, kalde spor-krimplott er det etter hvert blitt mye av, litt for mye og litt for ofte, men samtidig er denne krimserien nedtonet når det kommer til de ytre og enkle grep av ikke eksisterende blodsprut, gørr og billig faenskap. 

I ""Nedgravde hemmeligheter"" - som i det virkelig liv noen ganger - ser vi at fasadene juger, noe som da også er tråden i denne serien hvor det dveles og legges ut små spor, noe som gjør at vi som mottakere bli en smule hektet og derfor gjerne vil være med på å nøste opp hvem i all verden som dumpet et lik av en kjent politiker for 25 år siden i River Lea. 
Det som gjør «Nedgravde hemmeligheter» til grei og spennende skuring som påske-tv-lektyre er: 
Det som tilsynelatende ser ut som det er 1:1, definitivt ikke er det. 
Slemme folk i alle samfunnslag, svik, utpressing og misbruk. 

Sendes 10., 11. og 12. april. 
",1
"Mye hjertevarme, litt lite magi i «Det store spranget»
Er hest best? 

NRKs nye fredagsreality 
«Det store spranget» er en spenstig nyvinning: 
Seks hestejenter sendes til Spania for å konkurrere om hvem som er flinkest til å lære fedrene sine å ri. 

En overraskende gullrekkesatsning, men det er lett å forstå hva de har tenkt. 
Hestesporten har en stor og dedikert tilhengerskare, som aldri før har blitt beæret med et program i primetime. 

Og kombinasjonen dyktige døtre og klønete fedre borger for både morsomme og rørende scener, som hele familien kan relatere til. 

Trenger temperatur 

Sjakktrekket er nettopp det siste. 
Her er mange hjertevarmende øyeblikk og sympatiske pappaer som snakker om hvor mye døtrene betyr for dem. 
«Kanskje hun til og med kan bli stolt av meg», sier tromsøværingen Sune Hansen. 
Han og den storkjefta dattera Amanda er mine favoritter. 
Hun er den eneste som står ordentlig ut blant alle de ellers nokså stillferdige deltakerne. 
«Du er verre enn mor di», mumler han når hun, etter en utfordrende økt, forteller ham at «Det blir litt som å putte tåspissko på en flodhest». 

Visst skal det være hyggelig, men et konkurranseprogram trenger litt temperatur. 
Det vet programskaperne også, og det blir veldig tydelig når de forsøker å pumpe opp spenningen: 
En vond rygg, en litt kjeftete datter, en hest som ikke lystrer. 
Men alt løser seg raskt. 

Magien ved hestesporten, som alle jentene snakker om, ser vi også litt for lite til. 

Serien ligner andre realitykonkurranser, som «Mesternes mester» og «Skal vi danse», men mangler det forførende elementet som gjør at du blir sittende og glo, selv om du egentlig hadde tenkt å gjøre noe annet. 

At deltakerne ikke er kjendiser, er selvsagt én årsak. 
Det gjør at vi må bruke mye tid på å få dem presentert og bli kjent med dem. 
At alle konkurranserytterne er nybegynnere, gir heller ikke de mest spektakulære ridescenene. 
Utfordringene er forholdsvis enkle, slik det må være, når sikkerheten skal tas på alvor (selv om det ikke kan ha vært lett å skulle galoppere i konkurranse etter bare én dag med trening). 
Produsentene har forsøkt å bøte på det ved å klippe inn bilder av jentene in action hjemme i Norge, samt en oppvisningssekvens med den spanske mentoren. 

Koselig og trygt 

Men det blir liksom ikke nok. 
Jeg vil imponeres mer! 
Drømme meg bort! 
Jeg vil tenke at hest er best og at lykken i livet må være en hestegård i Andalucia, slik jeg gjorde da jeg leste Wendy- og Ponni-blader som liten. 

Jeg savner mer stall og hestelukt og rideturer i vakker spansk natur. 
Kanskje kommer det mer av det etter hvert, når bli kjent-etappen er unnagjort. 
Men jeg lurer også på om ikke mye hadde blitt bedre dersom det lå enda flere innspillingsdager og ridetimer bak hvert program. 

Programleder Marco Elsafadi holder seg mye i bakgrunnen, og innsatsen hans og programmet kan oppsummeres omtrent likt: 
Varmt, koselig og trygt, men også bittelitt kjedelig. 

Anmeldelsen er basert på de to første episodene. 
",1
"Etter femten minutter settes første heroinsprøyte
Helene Sandvig besøker steder vi helst vil glemme at finnes. 

ANMELDELSE: 15 minutter ut i episode 1 av «Helene sjekker inn» settes første heroinsprøyte. 
Ut fra det, og den snodigjoviale tittelen, kunne man kanskje tenkt at denne dokumentarserien var sensasjonspreget. 
Men det er heldigvis ingenting spekulativt over Helene Sandvigs oppfølgersesong, der hun flytter inn på ulike institusjoner for å se hvordan de oppleves fra innsiden. 

Formålet her er først og fremst å vise oss hvor de blir av og minne oss på at de finnes, disse menneskene som vi som kollektiv helst vil ha ut av både syne og sinn på vår blankpolerte samfunnsoverflate. 

Fri tilgang 

I første episode er hun på et hospits for tungt narkomane, i andre på et sykehjem. 
Og menneskene serien følger gir bemerkelsesverdig fri tilgang til både fysiske og sjelelige arr. 
Heroinsprøyten er den første av flere, og det skorter ikke med rumpevask, bleieskift og gråt i episoden etter heller. 
Jeg er sikker på at NRK har tatt alle forholdsregler for å sikre at de medvirkende er innforstått med hva de er med på og godt ivaretatt, men avhengig av ditt toleransenivå for å se ekte, svake mennesker i utrolig sårbare situasjoner blottstille seg selv for åpent kamera, kan dette tidvis oppleves litt invaderende likevel. 
Spesielt i andre episode sitter jeg i blant med en følelse av at dette er noe jeg ikke burde få se. 

Dyktig seersurrogat 

Når man velger denne formen, med en aktiv intervjuer foran kamera som seersurrogat, er det alltid deilig med en som, med unntak av et par selvfotograferte filosoferinger på sengen, ikke er for opptatt av å få dette til å handle om seg. 
Sandvig møter alle med varme og respekt, på deres premisser (kanskje bortsett fra bestyreren på sykehjemmet), og gir dem rom til å komme med egne refleksjoner, uten at hun skygger unna de kritiske spørsmålene eller er redd for å ansvarliggjøre dem for eget liv. 

Men hun er ikke ute etter å polemisere. 
Dette er ikke et debattinnlegg om ruspolitikk eller eldreomsorg, og bør heller ikke brukes som det – en serie som dette er i sin natur for anekdotisk til det – men et forsøk på å forstå og leve seg inn i andres situasjon. 

Serien er ikke ute etter å løse verdensproblemer, og det foregår ikke noe her vi ikke visste fra før, men i blant er det greit å bli minnet på at det finnes. 
",1
"Ikke for tidlig å kalle dette noen av 2017s beste actionscener
Oppfølgeren til den populære «John Wick» trekker filmvolden inn på billedkunstfeltet. 

FILM: David Leitch og Chad Stahelskis «John Wick» (2014) var en liten film som utrettet mye. 
Med sitt forbilledlig enkle premiss (leiemorder hevner død hund i halvannen time) og utsøkt brutale og medrivende voldsskildringer (begge regissørene har bakgrunn som stuntmenn), var den en kjærkommen påminnelse om at Hollywood fortsatt er i stand til å lage minneverdige 

actionfilmer uten å ta i bruk «Fast & Furious»-franchisens svimlende budsjetter. 
Den uunngåelige oppfølgeren er regissert av Stahelski alene, og er en mer utflytende og konvensjonell affære enn eneren – i alle fall hva plott og struktur angår. 

Verdensbygging «John Wick»s intense driv fortsetter omlag et kvarter inn i «John Wick: 
Chapter 2», med det som utvilsomt vil bli stående som en av kinoåret 2017s beste actionsekvenser. 
Tittelfiguren (Keanu Reeves) fikk hevnet den myrdede beaglevalpen sin i den første filmen, men rakk aldri å hente sin kjære Ford Mustang tilbake fra den russiske mafiaen. 
Med målbevisst effektivitet lemlester han seg dermed gjennom en hel liten armé av gangstere før han slutter fred med den regjerende patriarken, og vender tilbake til et liv i ensomhet. 

Å trekke seg tilbake fra leiemorderbransjen er imidlertid ingen enkel sak – særlig ikke når man har satt seg i gjeld til en lokal italiensk mafiaboss – og takket være miljøets interne æreskodeks blir Wick presset til å ta livet av sjefen for den napolitanske mafiaen. 
Med dette skifter Stahelski gir, og styrer fortellingen i retning av en mer konvensjonell thrillermodus, hvor fokuset ligger på å konstruere et univers som kan huse en franchise, snarere enn evigvarende actionscener. 

Billedkunst «John Wick: 
Chapter 2» er på mange måter for «John Wick» det «The Raid 2» var for «The Raid», altså en film som bytter ut forløperens konseptuelle enkelhet med en omfattende verdensbygging. 
Men der «The Raid 2» avsluttet med en halvtimelang finale som overgikk eneren i både koreografi og intensitet, trekker denne andre «John Wick»-filmen volden inn i et langt mer kunstferdig og visuelt eksperimentelt terreng. 

For fra det øyeblikk et stunt i en stumfilm projisert på en husvegg på Manhattan sprenger seg ut i virkeligheten i åpningsminuttene, er det åpenbart at Stahelski har ambisjoner om å sette både «John Wick»-franchisen og actionfilmsjangeren som sådan inn i en større kunsthistorisk sammenheng. 
Og ved å bruke samtidskunstinstallasjoner og gamle oljemalerier til å ramme inn Wicks blodige ballett, tilfører han nærkampene og skytescenene en estetisk dimensjon som er sjelden kost i dagens Hollywood. 

Blod og stil Resultatet har likhetstrekk med både John Hyams’ «Universal Soldier»-filmer og Ilya Naishullers «Hardcore», med et lite innslag av Michael Mann i form av en forunderlig skytescene hvor lyddempere spiller en sentral rolle. 
Beklageligvis får ikke disse actionsekvensene dominere i samme grad som i eneren, og de mange scenene som går med til å utdype «John Wick»-mytologien bidrar mer enn noe annet til å gjøre filmen mer lik en typisk Hollywood-thriller anno 2016 enn den strengt tatt har godt av. 

I lys av filmens stilistiske og koreografiske høydepunkter er det imidlertid fullt mulig å se gjennom fingrene med slike innsigelser, og når publikum forlater John Wick er det i hans siste time som fri mann, før hele det internasjonale nettverket av leiemordere kaster seg over ham. 
Med andre ord ligger alt til rette for en frenetisk oppfølger etter mønster av Takashi Miikes «Shield of Straw». 
",1
"Hvordan er det mulig å si så mye flaut, uten at det føles pinlig?
Christine Koht gjør oss klokere på kidsa. 

Christine Koht har sagt at hun meldte overgang fra NRK til TV Norge fordi statskanalen heller ville satse på unge seere. 
Etter å ha sett «Koht og kidsa», lurer jeg på om de skjøt seg selv i foten der. 

For hvorfor skulle ikke kidsa være interessert i dette? 
Et program som viser dem fram i all sin prakt og forteller dem at de er bra nok. 
Nei, at de er fantastiske! 

Timingen er perfekt for å nå alle oss andre også. 
Norge ekstremt ungdomsfiksert om dagen. 
Allverdens tenåringsproblemer fyller dagsorden, og Kohts nye program belyser generasjonen alle snakker om fra alle vinkler. 
Stress, utseendefokus, prestasjonspress, sosiale medier, homofili og kjønnsskifte er noe av det hun er innom i de to første episodene. 
Temaer som inviterer til problematisering, sterke historier og bekymrede ekspertkommentarer. 

Og likevel: 
Her skal det feires! 

Flaut, men ikke pinlig 

Det er ganske befriende. 
Visst må vi snakke om alt som er vanskelig, men det er deilig med et program som også klapper oss på ryggen og ber oss slappe av litt, for se: 
Disse ungene blir bra folk! 
Eller som Koht sier: 
«Det jeg tror, er at de kommer til å gjøre Norge til et mye varmere samfunn.» 

Christine Koht er norgesmester i avvæpnende replikker og uklein forståelsesfullhet. 
Hvordan er det mulig å si så mye flaut, uten at det føles pinlig? 
Hun valser inn på en scene og roper «Rekk opp hånda de som kunne tenke seg å ligge med meg!», som for å vise, virkelig bevise hvor pliktoppfyllende dagens unge er. 
Her føyk det armer i været, gitt. 

En gutt får høre «å, du var kjekk, skal du ha en klem? 
En til?», mens til en langhåra fyr hun sikkert ville kalt friker på 80-tallet, utbryter hun «Herlig, asså, så gøy utseende!». 

Briljerer som intervjuer 

Det er ikke bare gjøgling. 
Koht er proff som rakkern, og det er alvor i bunn. 
Programmene bygger åpenbart på et solid faktagrunnlag og drøssevis av dybdeintervjuer. 

Der briljerer hun. 
Ungdommene ler litt usikkert når de ser henne, men åpner seg på vidt gap når hun setter seg ned. 

Det er som om ingenting blir teit ved siden av henne. 
Hun som tar på seg rosa lakkstøvler og digre håroppsatser i introen til hvert program, og forteller småflaue historier om seg selv, innimellom alle de frimodige spørsmålene. 
De stilles med en oppriktig nysgjerrighet som gjør det umulig å bli fornærmet. 
Hun kan spørre om alt! 

Tar mye plass 

Det kryssklippes i hurtig tempo mellom selfier på Nesodden, kroppsbyggere i Groruddalen, rånere på bygda, og en 16 år gammel forretningsmann fra Ørnes i Nord-Norge, blant annet. 
Vi blir godt kjent med mange ulike kids. 

Men som tittelen antyder, handler det ikke bare om dem. 
Koht selv tar mye plass, og entusiasmen kan sikkert bli litt mye for mange. 
Det spørs hvor mange timer på rad du orker å bingewatche denne programserien, før du føler behov for avreagere med noen bekymrede aviskronikker. 

Se heller én episode av gangen, og bli litt klokere på kidsa. 
Litt gladere i dem også, sannsynligvis. 

Anmeldelsen er basert på de første to episodene. 
",1
"Er «Twin Peaks» verdt et nytt besøk?
For å si det sånn: en kaffe og et paistykke, takk. 

«I'll see you again in 25 years», sier Laura Palmer til FBI-agent Dale Cooper i en baklengsdrøm i det som lenge var «Twin Peaks'» aller siste episode. 
Nå, 25 år, 11 måneder og noen uker senere, skal det løftet innfris. 

I mellomtiden har fjernsynsmediet utviklet seg til å bli en kunstform i seg selv, mye takket være veien denne serien banet, og serieskaper David Lynch har om mulig blitt enda særere, mer fascinerende og ugjennomtrengelig, fra «Lost Highway» via «Mulholland Drive» og lang inn i «Inland Empire». 
At denne mannen nå returnerer til serien sin og har fått noen til å finansiere 18 kommersielle timer med alt det den sprø og dønn ukommersielle underbevisstheten hans klarer å hoste opp er selvsagt både gledelig og en slags sensasjon. 

Mange spørsmål 

Men det er likevel med en viss avventende skepsis man går inn i denne serien. 
Spørsmålene er mange, og da tenker jeg ikke bare på hva i huleste som skjedde i den sesongfinalen for så lenge siden. 
For dette er vel ikke bare å børste støv av nok en gammel merkevare for å gi en billig nostalgitripp av den typen Hollywood er så glad i om dagen? 
Er Lynch i det hele tatt interessert i å lage noe som er tilgjengelig nok til å opprettholde interessen vår i 18 episoder? 
Og er det virkelig flere historier å fortelle om «Twin Peaks», nå som mordgåten Laura Palmer ble løst? 
For la oss være ærlige: når man hyller dette mesterverket er det som regel den første sesongen man sikter til, og ikke den andre, der han britiske beileren til Lucy ble bitt i nesa av en ilder. 

Da Lynch forlot produksjonen for å regissere «Wild At Heart» tok det ikke lang tid før andresesongen forsvant langt inn i sin egen navle av påtatt snålhet og dramaturgisk tomgang. 
Det vitner om hvor skjørt og finstemt uttrykket til denne serien er, til tross for at den kan framstå ganske outrert. 
Selvparodien var alltid rett rundt hjørnet. 

Så det man lurer på er vel dette: er den snodige, sjarmerende småbyen med det mørke hjertet verdt et nytt besøk? 

Og her kommer dagens eneste spoiler: 
Ja. 
Ja, som bare pokker. 

Enda mer Lynch 

Bare gjensynet med alle de gamle kjenningene, nå et kvart århundre eldre, er en opplevelse i seg selv, som får Richard Linklaters «Boyhood» til å blekne. 
Et knippe nye fjes dukker også opp, og alle som har tatt en sniktitt på rollelisten vet at vi har enda mer flott i vente. 

Etter de to første episodene er det tydelig at Lynch har planer om å være akkurat så kompromissløs som han alltid er. 
Jada, dette er umiskjennelig «Twin Peaks», men kanskje først og fremst umiskjennelig Lynch, og sånn sett muligens enda mer utilgjengelig. 
Såpeoperaen er lite til stede, og mye av tøyset er foreløpig erstattet av en hardere, mer jordet stil. 
Både det mer filmatiske uttrykket og det suggererende lydbildet gjør at intensiteten i blant oppleves enda sterkere enn tidligere. 
Volden er også oppdatert til 2017-nivå. 

Angelo Badalamentis musikk har hittil dessverre ikke en like framtredende rolle som før, og de hudløse, emosjonelle øyeblikkene som utgjør mange av de hjerteskjærende toppunktene i tidligere sesonger glimrer med sitt fravær. 
Heldigvis er det mange episoder igjen. 

Komikk og tragedie 

Lynchs unike evne til å fine komikk i det tragiske, det tragiske i komikken, og ubehag i det hverdagslige, er til stede som aldri før. 
Håper du på surrealisme og groteske visjoner, vil du ikke bli skuffet. 

Og handlingen? 
Vel, den var vel aldri det viktigste i «Twin Peaks». 
Serien utfoldet seg mer via stemninger, emosjonelle moduleringer og en intuitiv drømme- og marerittlogikk, men handlingen fortsetter på sett og vis der den slapp, og noe mer enn det trenger dere ikke være redd for at jeg skal avsløre, for det tror jeg ikke jeg hadde klart selv om jeg hadde prøvd. 

Jeg har foreløpig ingen anelse om hva som foregår i «Twin Peaks» i 2017, alt jeg vet er at jeg har planer om å bli. 
",1
"Kjærligheten er søt, alt annet er sandblåst i stykker
«Everything Everything» er basert på en suksessroman og vært vasket med litt for sterkt glansemiddel. 

FILM: 
Så dette er moderne romantikk. 
«Everything Everything» er en av mange kjærlighetsfilmer basert på en bestselgende ungdomsroman, og en av flere innenfor denne sjangeren som bruker sykdom som en brekkstang for å skille de to som ellers hadde villet kaste seg i armene på hverandre. 
Maddy (Amandla Stenberg) stirrer ut av vinduet i det usannsynlig luksuriøse huset der hun bor med sin enslige mor (Anika Noni Rose). 
Hun har en genetisk immunforsvarsforstyrrelse og kan ikke forlate huset. 
Lengselen etter det yrende livet utenfor er sterk allerede før Olly (Nick Robinson) flytter inn i huset ved siden av. 

For gode 

Olly har skateboard og sorte klær, og en interesse og ømhet for den isolerte Maddy som ikke kan kalles annet enn feilfri. 

I det hele tatt er både Maddy og Olly litt for gode til å være sanne, men Stenberg og Robinson er inntagende skuespillere som makter å gjøre de to til noe mer enn glansbilder. 
Tonen mellom dem er fin og varm og søt. 
Men rundt dem utfolder en historie seg som bli stadig vanskeligere å kjøpe. 
Det er til å stusse over at Maddys hus er fullt av medisinsk hightec og voktet over av en egen sykepleier, men at det ikke finnes noe kjøretøy som kan frakte henne noe som helst sted. 

Uvirkelig romanse 

Valgene både i scenografi og fortellemåte bygger oppunder en følelse av uvirkelighet. 
Omgivelsene er så utstuderte og ryddige at det ikke på noe tidspunkt minner om et hjem der mor og datter lever sine liv. 
Og selv om det er forståelig at Maddys og Ollys lengtende samtaler via sms er visualisert, ved at regissør Meghie lar dem vandre rundt og snakke sammen inne i modellene som hobbyarkitekten Maddy bygger for seg selv, bidrar det til å utvanne følelsen av eremittilværelse. 

Maddys og Ollys problem er jo nettopp at de ikke kan møtes uten et vindu imellom; det fortærende i dette kommer ikke like godt frem når de stadig filmes i samme rom. 
Det er lett å tro på de to og på følelsen mellom dem. 
Det er vanskelig å tro på noe av det andre. 
",0
"«Fifty Shades Darker»:Holder opp ymse sexleketøy med stivt blikk mens musikken bruser 

Er det dét som skal være sexy? 

FILM: 
Å nei. 
Christian Grey, den unge milliardæren med den plagede fortiden og den eklektiske samlingen håndjern og pisker, har bestemt seg for å gå fra ulv til lam. 
Behovet hans for å lenke fast og piske frivillige kvinnelige slaver, altså nettopp det som har fått bokserien «Fifty Shades of Grey» til å selge over 125 millioner eksemplarer på verdensbasis, skremte nemlig, liksom, vekk hans utkårede Anastasia ved slutten av første bok og film. 
Nå lover Christian bot og bedring. 
Årets oppfølger, «Fifty Shades Darker», er dermed en god del mildere enn den første filmen. 
Mye av forspillet til de erotiske scenene som er, går ut på at Christian holder opp ymse skinnende sexleketøy med stivt blikk, mens musikken oppfører seg som om han er rett ved å bryte ut i Gettysburg-talen. 

Sex til kjærlighet 

Sånn rent kvalitetsmessig er det egentlig umulig for «Fifty Shades Darker» å vinne. 
Den er basert på en bokserie som er mykpornografi, og som dermed er først og fremst funksjonell: 
Alt som ikke er sex, er der egentlig bare for å bygge opp til neste seksuelle situasjon - og er dermed per definisjon likegyldige transportetapper. 
Hensikten er å pirre og lite annet. 
Når film nummer to beveger seg i retning av å bli en ordinær, eskapistisk kjærlighetsfilm, lagt til et sandblåst Seattle, blir flatheten blottlagt like ofte som den insisterende meislede overkroppen til Jamie Dornan. 
Fremdeles består filmen først og fremst av kunstige transportetapper, befolket av intetsigende biroller, men nå først og fremst for å bygge opp mot romantiske erklæringer og redningsaksjoner. 

Når det blir mindre pisking og stønning i dempet belysning, er det rett og slett ikke så mye igjen. 
Mer dominant sex eller mindre: 
Ingen av veiene fører til en god film, skjønt kjernepublikummet muligens vil foretrekke det første. 

Den eneste som blir tvunget til ydmykelse og underkastelse her, er stakkars Kim Basinger, som er dyttet inn i en nedverdigende rolle som aldrende og sjalu ekselskerinne, som står og stirrer på Anastasia (Dakota Johnson) og vrir på restylaneleppene før hun blir fiket til, kylt martini i ansiktet på og kjeppjagd, i en scene som ingen tikroners telenovela med respekt for seg selv ville ha våget å vise frem. 

Søt Dakota, stiv Jamie 

Dakota Johnson er fremdeles et hyggelig nærvær i «Fifty Shades»-filmene. 
Hun har hele tiden nærmet seg rollen med en tiltalende jordnærhet og en sårt tiltrengt sans for humor. 
Men hun kan ikke redde alle de gnissende grusomme scenene der Anastasia har en slags unnskyldende «Hva da, lille meg?»-reaksjon på alle som faller i staver for henne, og tilbyr henne jobber, juveler, komplimenter, sex og you name it. 

Jarmie Dornan har sine øyeblikk, når han får snakke mer med øynene enn med brystmusklene, men blir for det meste vel stiv og skulende. 

Hva selve kjemien mellom dem angår, så synes den i stor grad å bestå av underforståtte prislapper. 
Anastasia akker og uffer seg over alt Christian prakker på henne av penger, smykker og lange rader av designerkjoler, samtidig som overrekkelsen av luksusgavene ofte er klimaks i det som åpenbart er ment å være de mest romantiske øyeblikkene. 
Anastasia bedyrer at hun ikke vil bli kjøpt, men ifølge logikken er det å inspirere noen til å gi deg dyre gaver, selve definisjonen av romantisk og erotisk vellykkethet. 
Det er ikke forbudt å la seg rive med av drømmen om det søte liv eller hengi seg til en Askepott-fantasi i ny og ne, men her blir hykleriet raskt krevende. 
En annen milliardærromanse, nittitallets «Pretty Woman», klarte denne balansegangen langt bedre. 

Gir kritikerne rett? 

Nå har så klart «Fifty Shades Darker» lite med virkeligheten å gjøre. 
Den er pur eskapisme, der lesere kan leve seg inn i situasjonen til en ung jente som er uimotståelig uten å vite det, og som får alt de kunne drømme om uten å be om det. 
Det tillater tilskueren å drømme om uendelig rikdom og lidenskap, uten å behøve å være en person som grådig strekker seg ut etter nettopp det. 

Derfor er det desto pussigere at prosjektet nærmest spenner ben på seg selv gjennom hvordan de fremstiller Christians dominerende tendenser. 
Han har nemlig en traumatisk barndom i hjemmet til en vanskjøttet mor. 
Dette skaper en myk kjerne som bare Anastasia klarer å nå frem til, slik som så ofte er tilfellet med magnetiske og lukkede menn på film (de venter så klart bare på den rette kvinnen), men antyder dermed også at det faktisk er et tegn på en skadet sjel om du liker å være sjefen i sexlivet. 
Slik virker det som om «Fifty Shades»-serien går inn for å gi sine kritikere rett. 
Kanskje har den rett og slett et masochistisk drag, den også. 
",0
"Gullpalmevinneren går i strupen på det konservative Storbritannia
Ken Loachs «Jeg, Daniel Blake» er en sint, velspilt og brennaktuell hyllest til britiske arbeiderklasseverdier. 

FILM: 
Beslutningen om å gi Gullpalmen for 2016 til Ken Loachs «Jeg, Daniel Blake» ble nærmest umiddelbart oppfattet som et politisk statement på vegne av Cannes-juryen, med det resultat at det ble skapt et inntrykk av at filmen ikke hadde stort annet å by på enn et viktig budskap. 
Og rett skal være rett: 
Hvis man ikke sympatiserer med Loachs grunnleggende standpunkt om at det er samfunnets oppgave å tilby sine innbyggere muligheten til å leve et anstendig liv, er det sannsynligvis vanskelig å sette pris på hans nye film. 

Kynisme «Jeg, Daniel Blake»s kritikk av nyliberalisme, New Public Management og et konservativt Storbritannia som beveger seg i retning av større ulikhet og større klasseskiller, er nemlig ingenting om ikke tydelig. 
Ledet an av komiker Dave Johns i rollen som tømreren Dan, som blir sykmeldt etter et hjerteanfall og går seg bort i en byråkratisk labyrint full av blindveier, er dette en hyllest til britiske arbeiderklasseverdier som på mange måter synes å tilhøre en annen tid. 

Det gjør imidlertid også det britiske samfunnet etter Brexit og årevis med destruktiv strid innad Labour, så om filmens beskrivelser av velferdssystemet som en kynisk maskin som sluker mennesker og spytter ut profitt framstår som science fiction sett med norske øyne, er det bare fordi de samme kreftene enn så lenge har blitt holdt i sjakk her hjemme. 
Alt tyder på at virkeligheten Loach skildrer bare kommer til å bli mer gjenkjennelig i årene som kommer. 

Solidaritet 
Det er mer enn et snev av kitsch over «Jeg, Daniel Blake». 
På et av sine fruktløse besøk hos den britiske ekvivalenten til NAV møter den aldrende enkemannen Dan nemlig alenemoren Katie (Hayley Squires) og hennes to barn, som han umiddelbart trer inn i rollen som en slags reservebestefar for. 
Katie har nettopp flyttet til Newcastle fra London, og selv om hun har fått tildelt leilighet sliter hun med å finne arbeid og få endene til å møtes. 

Og det er nettopp her, idet Loach pakker nøden og tristessen stadig tettere rundt sine hovedpersoner, at enkelte publikummere vil miste tålmodigheten. 
En slik brutal klassereise-via-fallem gjennom velferdsstatens grunnmur vil uunngåelig framstå som urealistisk for de av oss som aldri har vært i nærheten av reell fattigdom – særlig når det dreier seg om hvite, etniske vesteuropeere. 

Fremmedgjøring 
«Jeg, Daniel Blake» er en moderne Kafka-fortelling, og det som først og fremst gjør den moderne er at mystikken som definerer Kafkas særegne fremmedgjøring glimrer med sitt fravær. 
Det er nemlig ingen tvil om hvem som besegler Dans skjebne (politikere og velferdsprofitører) eller hvorfor (penger). 
Problemet er bare at det mellom de ansvarlige og de skadelidende finnes så mange ledd av innskrenkede handlingsrom og begrensede ansvarsområder at det blir nærmest umulig for vanlige borgere å komme noen vei med innsigelsene sine. 

Og det er ved å injisere en solid dose velspilt, galgenhumoristisk og 100% oppriktig empati i dette moderne barbariet, at Loach makter å projisere samtiden på lerretet samtidig som han knytter seg an til en filmatisk tradisjon som strekker seg mange tiår tilbake i tid. 
Resultatet er en film som helt fint lar seg avfeie som harmdirrende venstrepolitikk, men da går man samtidig glipp av noen av filmårets fineste rolleprestasjoner og enkeltøyeblikk. 
",1
"En kjærlighetserklæring til elendig skuespill, ubehjelpelig actionkoreografi og slåsskamper i steinbrudd
På tross av en prislapp på en snau milliard ser «Power Rangers»-filmen ut som bakgrunns-tv. 

FILM: 
«Suspension of disbelief» – det å kunne leve seg inn i fortellinger og forestillinger som strider i mot all fornuft og all menneskelig erfaring – har vært det styrende prinsipp bak Hollywoods produksjon av storbudsjettsfilmer i mange tiår. 
I dag er denne tankegangen såpass dominerende at disse filmene i praksis har kuttet alle bånd til virkeligheten – reelle såvel som metaforiske – og dermed har vi endt opp i en situasjon hvor filmer basert på plastleker og superhelttegneserier beleirer både de globale inntjeningslistene og den offentlige filmsamtalen. 

Ubehjelpelig 
I takt med at superhelten har blitt den nye normen handler suspension of disbelief imidlertid mindre om å overbevise publikum om at mennesker kan fly og skyte laserstråler ut av øynene enn om at den seneste hundremillionerdollarsfilmen basert på en glorete tenåringsfranchise potensielt kan være en god film – selv om erfaringen tilsier det stikk motsatte. 
Og det er her Dean Israelites «Power Rangers» kommer inn, ettersom enkelte av oss – sannsynligvis på grunn av Joseph Kahns uautoriserte fanfilm fra noen år tilbake – innbilte oss at dette kunne bli et konstruktivt møte mellom et Hollywood-budsjett og den japanske tokusatsu-tradisjonen den amerikanske tv-serien bygger på. 

Men dengang ei. 
Israelite har laget en hyllest til tv-seriens minst beundringsverdige kvaliteter – den ubehjelpelige actionkoreografien, det elendige skuespillet, besettelsen med å slåss i steinbrudd – som på tross av en prislapp på over 100 millioner dollar ser ut som noe som er ment å flimre over skjermen på en norsk kabel-tv-kanal lørdag formiddag. 
Det er faktisk genuint imponerende å gjøre en slåsskamp mellom en utenomjordisk englemonster av gull og en gigantisk robot satt sammen av mekaniske dinosaurer såpass kjedelig og uengasjerende som det Israelite her har fått til. 

Smal Siden dette er første filmen i en tenkt serie på fem til sju filmer, begrenser plottet seg til å fortelle tittelfigurenes opprinnelseshistorie, og dersom de siste 17 årene har lært oss noen ting som helst er det at opprinnelseshistorier aldri blir interessante filmer. 
Likevel insisterer Israelite og hans fem(!) manusforfattere på å slepe publikum innom alle de faste postene: hovedpersonene får superkrefter – de kan ikke tro det – de sliter med personlige problemer – de finner løsningen i vennskap og åpenhet – tjue minutter med datagrafikk – slutt. 

I den grad det er noe interessant ved denne filmen i det hele tatt, er det at den i likhet med de rebootede «Turtles»-filmene retter seg spesifikt inn mot et ungdomspublikum. 
Og selv om X-Men-møter-CW-high-school-drama-tonen muligens vil treffe det populærkulturelle g-punktet til unge menn og kvinner som befinner seg i de riktige tre kvarterene av tenårene, vil den være vanskelig å svelge for de fleste andre. 

Billig For å forstå hvordan blockbustere med et budsjett på et tresifret antall millioner dollar kan ende opp med å se ut som den typen kanadisk lavbudsjetts-sci-fi man finner hvis man går seg vill i Netflix’ mest bortgjemte avkroker, er det viktig å huske at denne typen film bare er pengeinnsamlingsdelen av en mediekampanje som har vart i flere år. 

Vi er vant til å tenke på film som selve hovedretten, men når man ser produksjoner som «Power Rangers» blir det åpenbart at filmen ikke engang er en del av måltidet. 
Snarere har den samme funksjon som det noen ganger hyggelige, noen ganger anstrengte øyeblikket da servitøren rekker deg kortleseren, setter øynene i deg, og innstendig ber deg om å oppgi totalbeløpet før du taster inn koden din. 
",0
"En atmosfære som aldri blir spesielt skremmende
James Wan befester sin posisjon som den viktigste regissøren i amerikansk skrekkfilm, skriver Dagbladets anmelder om «The Conjuring 2». 

FILM: 
Som skaperen av «Saw»-, «Insidious»- og «The Conjuring»- franchisene, er James Wan kanskje den filmskaperen som har utøvd størst innflytelse på amerikansk skrekkfilm siden århundreskiftet. 
Dette skyldes ikke minst at han er en av få regissører som gjentatte ganger har gjort suksess med post-found-footage-mainstreamgrøssere, og som dermed staker ut en ny kurs for sjangeren etter halvannet tiår med kynisk hittegodsskrekk. 

Demonisk Der moderne blockbustere minner stadig mer om berg-og-dalbane-turer - og ingen gjør det mer enn Wans egen «Fast & Furious 7» - henter «Insidious»- og «Conjuring»-filmene inspirasjon fra fornøyelsesparkenes spøkelseshus og moderne førstepersonsskrekkspill. 
Wans skrekkfilmer mangler ikke brå gys, men hovedfokuset ligger på etablere og utforske hjemsøkte hus, hvor grensene mellom den indre og den ytre verden har brutt sammen, og demoniske krefter får fritt spillerom. 

I «The Conjuring 2» reiser de paranormale etterforskerne Ed og Lorraine Warren (Patrick Wilson og Vera Farmiga) til London for å hjelpe en familie som terroriseres av en ondsinnet ånd. 
Saken vekker til live gamle minner for det amerikanske ekteparet, men stiller også spørsmål ved hvorvidt de har å gjøre med demoner eller god gammeldags mental sykdom. 

Underbevisst 
Selv om de er basert på virkelige hendelser, er «Conjuring»-filmene relativt konvensjonelle eksorsismefortellinger. 
Men fordi de handler mindre om å fortelle historier enn om å etablere verdener publikum kan oppholde seg i - og bære med seg i hukommelsen etter de har forlatt kinosalen - besitter filmene likevel et visst særpreg. 

Dette understøttes av bildene, som ser gjennomgående kunstige ut, og som er lyssatt på en måte som får selv de mest jordnære delene av scenografien til å se ut som om de er laget på en datamaskin. 
Som i tidligere filmer resulterer dette i en atmosfære som aldri blir spesielt skremmende, men som likevel utgjør en fascinerende skildring av et mentalt skumringslandskap hvor underbevisste drifter angriper virkeligheten. 
",1
"Var en av verdens mest berømte diva-feider egentlig regissert av griske filmstudiogribber?
Bette og Joan: 
Mer enn en glamorøs chickfight. 

Bette Davis skal en gang ha sagt i et intervju: 
«Kanskje finnes det en himmel, men hvis Joan Crawford er der, drar ikke jeg dit.» 

Hvor sant det er, vites ikke. 
Men sitatet har blitt gjentatt mange ganger, for Hollywood elsker en god divakrangel. 
Det beste beviset på det er denne nye antologiserien om berømte kjendisfeider. 
Første sesong tar for seg uvennskapet mellom Davis og Crawford, som eskalerte under innspillingen av filmen «Whatever Happened to Baby Jane» (1962). 

«Feud: 
Bette and Joan» er en kinesisk eske av divamøter fra glamourland. 
Her har vi to aldrende stjerner (Jessica Lange og Susan Sarandon) i rollene som to fallerte divaer, som spiller inn en film om to fallerte divaer. 
Det er lettere og morsommere å henge med enn det høres ut som. 

Regissert feide? 

Kulissene er herlig 60-tallsglorete, og divaene både skarpe og fornøyelig snerpete. 
Onelinerne sitter løst, men ikke for løst. 
Humoren er akkurat passe subtil, og dialogene fulle av referanser og undertekst. 
Av overtekst også, her blir mye info forsøkt klemt inn i starten. 
Ikke alle henvisningene til tidligere filmer, priser og ektemenn er like elegante. 

Men Lange og Sarandon spiller fletta av hverandre, akkurat slik damene de portretterer gjorde det i filmen sin. 
Davis ble Oscar-nominert for rollen som Baby Jane, en aldrende barnestjerne som er dødelig sjalu på sin mer vellykkede søster. 
Ifølge ryktene var hatet mellom Davis og Crawford minst like sterkt som mellom rollefigurene deres, og kanskje var det derfor de spilte så godt. 
Hva mer er: 
Feiden var populær hos sladrespaltistene og derfor gull verdt for PR-avdelingen til filmstudioet. 

Den nye dramaserien reiser spørsmålet: 
Ble damene spilt opp mot hverandre av griske studiogribber? 
Tok regissøren regi, også utenfor settet? 

Mannsbastion 

Serien er mer enn en artig chickfight-historie, det er også en bittersøt fortelling om å være kvinne i Hollywood. 
Før innspillingen av «Whatever happened to Baby Jane» var karrierene til Davis og Crawford på hell. 
Alle rollene gikk til yngre skjønnheter som Marilyn Monroe og Audrey Hepburn. 
En problemstilling som ikke er mindre aktuell i dag. 
Her blir den virkelig hamret inn. 

Hollywood presenteres som en brutal mannsbastion, der kvinner bare har en verdi så lenge puppene peker oppover og regissøren har lyst til å ligge med dem. 

Damene i serien har Oscar-statuetter på hylla, fans utenfor hageporten, og lang trening i å kreve sin rett. 
Men de er også låst i et system som får dem til å gå på evig jakt etter nye bekreftelser. 
Slik ender de med å konkurrere med hverandre, i stedet for å gjøre opprør. 
Joan Crawford leverer et nøkkelsitat i første episode: 

«Pidestallen ble kanskje bygget av menn, men det er kvinner som hakker løs på den, inntil den raser sammen.» 

Kvinneproblemet 

Begge divaene spiller også på sårbarhet for å få viljen sin. 
Det gir fortellingen nok et meta-lag: 
Er det som skjer på lerretet mer ekte enn det som skjer utenfor? 

Jeg har bare sett to av åtte episoder, og det er en viss fare for at problemstillingene kan bli gjentakende og trettende etter hvert. 
Det er vanskelig å si på dette grunnlaget. 
Men begge hovedpersonene er interessante og komplekse karakterer, mye takket være innsatsen til Jessica Lange og Susan Sarandon. 

De kan knapt kalles fallerte, så aktive som de fortsatt er. 
Men som godt voksne kvinner kan de ikke velge og vrake i hovedroller, heller ikke i dag. 
Derfor er det litt ironisk at så mange av fortellingene som plasserer dem i sentrum, handler om hvor vanskelig det er å plassere voksne kvinner i sentrum. 
Det temaet går visst aldri av moten. 
",1
"Den første superheltfilmen som har fått anmelderen til å gråte
«Wonder Woman» er forbløffende inderlig 

FILM: 
Tårene på slutten fulgte riktignok noen små snøft på begynnelsen. 

For de første minuttene av «Wonder Woman» kunne få noen hver til å tro at historien ville bli drept av spesialeffekter før den i det hele tatt hadde kunnet ta seg ut i verden. 
De foregår på amasonenes øy, der halvgudinnen Diana (Gal Gadot) vokser opp, som en av krigerkvinnene fra gresk mytologi, som har fått i oppdrag å forsvare verden mot krigsguden Ares. 
Det hele er ikke så mye mytisk som uvirkelig; grunt og vektløst på grunn av de litt for tykke digitale filtrene. 
Det som er nært og prustende, er slåssingen, både treningen amasonene imellom og de virkelige kampene, som oppstår når den amerikanske spionen Steve (Chris Pine) styrter med flyet sitt i havet utenfor, og de tyske soldatene som er ute etter ham, også plutselig er ute etter Dianas stamme. 

Kraftfulle kvinner 

Det har blitt skrevet mye om hvordan regissør Patty Jenkins («Monster») er den første kvinnelige regissøren som har styrt en stor superheltfilm i havn, og hvordan det vil prege sjangeren å få en film med en kvinne på kommandobroen. 
Kanskje kan Jenkins sies å ha et søsterlig blikk på amasonene, som innbefatter Robin Wright, Connie Nielsen og norske Lisa Loven Kongsli. 
De er alle vakre, men kameraet synes først og fremst å beundre kroppene deres for hva de kan utrette, for hurtigheten og den plutselige utfoldelsen av kraft. 
Huden deres er blank, ikke matt og presentasjonsklar. 
I sine ikke direkte ukitschy omgivelser kommer de kraftfullt gjennom, alle sammen. 

Snart er imidlertid øya tilbakelagt, og Diana har slått følge med Steve til menneskenes verden. 
Der raser 1. verdenskrig, og det er mangt for en grønnskolling fra en skjermet øy å håndtere: 
Fra korsetter til svingdører til generalene som holder seg langt, langt unna blodbadet på vestfronten mens de tar avgjørelsene sine. 

Og her er noe av grunnen til at «Wonder Woman» er så rett ut fin. 
I likhet med Batman og Superman er hun en del av DC Comics' superheltunivers, og gjorde en markedsføringsmessig strategisk gjesteopptreden i fjorårets «Batman v Superman». 
DC Comics-heltene har ofte virket ganske støle sammenlignet med sine mer energiske motparter hos DC-rivalen Marvel. 
Skikkelser som Batman og særlig Superman er eldre, og tynget av tidligere tiders stereotyper: 
De er ofte selvbevisste stålkjever med en hang til svulstige og innbitte monologer, og tar både seg selv og sitt ansvar for den generelle fred og fordragelighet svært høytidelig. 
I Marvel-universet er det mer humor og flere laster, mer moderne omskiftelighet og selvransakelse. 
Det er ikke tvil om hvem jeg helst ville gått på byen med av de to gjengene. 

Blir inderlig 

«Wonder Woman», derimot, tar det som har ligget så tungt på DC-heltenes kolossale skuldre, den ironifri oppriktigheten, og gjør det til en styrke. 
Gal Gadot er inntagende som Diana, og dét fordi hun utstråler spontanitet og ærlighet, i glede såvel som indignasjon. 
Med hennes Diana går DC-universet fra å være pompøst til å bli inderlig. 
Gadot får da også en nydelig match i Chris Pine, den mest interessante av alle Chris'ene som florerer i dagens superheltbransje, som også gjør en helhjertet innsats som en andrefiolin som aldri føles annet enn helstøpt. 
Begge fremstår som om de er genuint famlende og nysgjerrige i en verden som er ny og rar for dem - amasoneøya for ham, menneskenes verden for henne - men der han blir sjenert skrytete, mens hun er blottet for selvbevissthet. 
Sparringen mellom de to er både elegant og sjarmerende klossete, og ut av de springer en skjør romanse som ender opp med å gjøre overraskende sterkt inntrykk. 
Det var i et øyeblikk mellom de to denne småsjokkerte anmelder måtte vedkjenne seg saltvannet i øyekrokene. 

Og kjærlighetshistorien er bare en liten del av det hele. 
Den i overkant handlingsmettede historien rommer også en sadistisk tysk general (Danny Huston) og hans kvinnelige giftbryggende kjemiker (Elena Anaya), en britisk politiker som sysler med det ene og det andre i kulissene (David Thewis), et passende rufsete trekløver (Ewen Bremner, Saïd Taghmaoui og Eugene Brave Rock) som skal hjelpe Diana og Steve å ta seg gjennom vestfrontens ingenmannsland og til de tyske linjene, slik at de kan hindre den nye tidens masseødeleggelsesvåpen å utfoldes i enda dødeligere grad enn tidligere. 
Innpakningen er stemningsfull og innholdet solid - med på kjøpet kommer en mer sofistikert diskusjon av hva det vil si å kjempe det godes sak enn den alminnelige popcornpublikummer har vært vant med de siste årene. 
Det dreier seg om hva som er verd å forsvare og ikke, og hva man skal måtte gjøre og være for å fortjene en forkjemper. 
Historiens skurk kommer inn som en tung stemme i denne diskusjonen, i en grasiøs tvist. 

Litt masete 

Litt styrete blir det - til tross for en generøs kjøretid på to timer og et kvarter er det lagt inn litt for mange holdeplasser i traseen, og i blant merkes det at Jenkins og manusforfatterne Allan Heinberg og Zack Snyder skynder seg inn på en arena før de skynder seg ut igjen, uten å bry seg om å etablere det som en scene der noe forhåpentligvis vesentlig er i ferd med å skje. 
Den forutsigbare nestenapokalypsen på slutten er som nestenapokalypsen flest, langvarig og lett masete, men det hele lander, i likhet med Diana selv, lett som en katt. 

Men den lange kjøretiden føles alt annet en lang. 
Diana får høre av moren sin at hun var formet av leire, men både hun og de andre blåser liv i en sjanger som har blitt uengasjert og subbete, i den grad at det nesten kan kalles et under. 
",1
"Tentakkelsex som samfunnskritikk
Det konservative Mexico får sitt pass påskrevet i Amat Escalantes sci-fi-drama «Det fremmede». 

FILM: 
Amat Escalantes første science fiction-film skiller seg markant fra hans brutale gjennombrudd «Los Bastardos» og den sosialnihilistiske oppfølgeren «Heli». 
Dette skyldes ikke bare tilstedeværelsen av datagrafikk og et sexmonster fra verdensrommet, vel så viktig er det at Escalante denne gangen tar for seg et meksikansk samfunnsproblem som i motsetning til migrasjon og krigen mot narkotika ikke nødvendigvis er kjent for et internasjonalt publikum. 

Religionskritikk 
Dermed blir historien om ekteparet Alejandra og Angel, den mystiske Veronica og deres transcendentale opplevelser i en hytte ute på landsbygda mindre umiddelbar enn regissørens foregående filmer, men innvendingene mot «Det fremmede» handler først og fremst om stil. 
Escalantes angrep på de konservative patriarkalske verdiene som preger hans hjemland utspiller seg et sted mellom Pier Paolo Pasolinis «Teorema» og Andrzej Zulawskis «Possession», men mangler de avdøde mesternes fintfølelse når det kommer til å skildre det overjordiske. 

«Det fremmede» er en film om de destruktive ringvirkningene av den katolske kirkens fornektelse av menneskekroppens drifter. 
Dramaet sparkes i gang når Alejandra og hennes bror Fabian kommer i kontakt med et utenomjordisk vesen som tilbyr sanselige opplevelser hinsides alt de noensinne har opplevd. 
Og dermed tar det ikke lang tid før de havner de på kollisjonskurs med den hissige Angel, som ser på begge søsknene som sin egen eiendom. 

Fabel «Hvem er det egentlig som er monsteret her?» er spørsmålet som klinger gjennom Escalantes klaustrofobiske kjøkkenbenksscener og Carlos Reygadas-inspirerte naturtablåer, og svaret er klinkende klart fra første stund. 

Det er veldig mye å like i «Det fremmede». 
Samtidig er det umulig å sitte gjennom filmen uten å reflektere over at både samfunnskritikken og science fiction-fortellingen hadde blitt løftet flere hakk dersom Escalante hadde våget å opprettholde tvetydigheten fra åpningsscenen hele filmen igjennom. 
",1
"Denne typen bygderomantikk bør selv de minste barna skånes for
«Gråtass redder gården» vil hylle livet på bygda, men ender opp som en illustrasjon på globalismens fremmedgjøring. 

FILM: 
«Gråtass»-filmene okkuperer samme terreng som «Karsen og Petra»-franchisen, i den forstand at de er beregnet på et såpass ungt publikum at det i anmeldersammenheng gir mest mening å behandle dem som harmløse passiviseringsverktøy for voksne. 
Både filmatisk og plottmessig er de basale på grensa til det intetsigende, og deres styrke ligger derfor helt og holdent i castingen og kjemien mellom skuespillerne. 

Bygderomantikk 
Like fullt var den forrige filmen om Gråtass – «Gråtass gir gass» – en uventet interessant blanding av body horror og pubertetsmetaforer, som viste at det tross alt er mulig å fortelle tankevekkende historier innenfor dette universets snevre rammer. 
«Gråtass redder gården» er imidlertid et solid steg tilbake, der den kjører seg fast i en utdatert konflikt mellom by og land, som ender opp med å stille franchisen i dårlig lys. 

Utgangspunktet for dramaet er at det dukker opp et par dresskledte menn fra henholdsvis Veivesenet (Joachim Rafaelsen) og Turistvesenet (Ingar Helge Gimle) som skal rive gården til Goggen (Jeppe Beck Laursen) for å bygge motorvei. 
Ettersom gården kun har fire åkre klassifiseres den som en liten gård, og kan dermed ofres på framskrittets alter. 
Den eneste muligheten Gustav (Elias Søvold-Simonsen) og Gråtass har for å redde den er å finne en måte å dyrke noe på den skyggefulle femte åkerlappen der ingenting gror. 

Fremmedgjøring 
Trusselen om nedleggelse driver Gamlefar (Stein Winge) til å pensjonere seg, mens Grynet (Dagny Backer Johnsen) og Goggen hjemsøkes av marerittvisjoner av livet som lønnsmottakere i storbyen. 
Akkurat dette er en tematikk «Gråtass»-serien skal være litt forsiktig å ta tak i, all den tid dens landlige paradis hviler på at Gustav, Gråtass og Grynet arbeider som livegne bønder for Goggen og Gamlefar. 

Dertil kommer det faktum at disse filmene av kostnadshensyn er innspilt i Irland, og dermed utspiller seg i et generisk og omtrentlig Vest-Europa som verken er troverdig som norsk eller irsk virkelighet. 
Snarere blir de barnas første møte med en altomfattende fremmedgjøring og et grunnleggende kognitivt misforhold mellom geografiske realiteter og mentalt rom som er karakteristisk for moderne globalisering. 
Og akkurat dét er en god del skumlere enn et par tjenesteivrige menn i dress. 
",0
"Anmeldelse: The People v.O.J. Simpson: 
American Crime Story 

Historien om O.J. 
Simpson er for god til ikke å være sann. 

12. juni 1994. 
To lik i et av LAs bedre nabolag identifiseres som Nicole Brown Simpson og vennen Ron Goldman. 
Sporene leder mot Simpsons eksmann O.J. Simpson, amerikansk fotballstjerne, skuespiller og superkjendis. 

Slik starter en av de mest offentlige, merkeligste drapssakene i forrige århundre, nå dramatisert i antologiserien «American Crime Storys» første sesong. 

For god til ikke å være sann Saken fikk så massiv oppmerksomhet, og sjekket av på så mange av den amerikanske folkesjelas triggerpunkter, at den har blitt en del av landets kollektive bevissthet, på lik linje med 9/11 og attentatet på JFK. 
Her finner du kjendiser, rase, klasse, penger, kjærlighet, mediesirkus, egoer, og et vanvittig rettssystem. 
Kort sagt: den amerikanske drømmens vekst og fall, pakket inn i et hendelsesforløp så absurd at du aldri hadde trodd det om du ikke visste det faktisk hadde skjedd. 

Denne historien er rett og slett for god til ikke å være sann. 

Sort komedie Serien bruker alle triksene i boka, og skrur dem opp til maks. 
Lydteppet er skummelt, klippetempoet heseblesende, nittitallsestetikken parodisk, og kamera tar tre meters sats når det løper inn i ansiktet på folk for å understreke dramatikken. 
Rollegalleriet er som tatt ut av en sort komedie. 
Oscar-vinner Cuba Gooding Jr. (Jerry Maguire) tolker O.J. som en enfoldig mannegutt med permanent granatsjokk. 
David Schwimmer er den tomsete bestevennen Robert Kardashian (det stemmer, far til din datters idoler), Sarah Paulson den anspente statsadvokaten Marcia Clark, og John Travolta den narsissistiske stjerneadvokaten Robert Shapiro. 
Det botoxfylte reptilfjeset Hollywood-alderdommen og scientologi-overherrene har velsignet Travolta med, gir Shapiro et utenomjordisk preg det er umulig å se vekk fra. 
Det burde opprettes en egen Emmy-kategori for beste øyebryn. 

Sterkt avhengighetsskapende 

Akkurat som serien mesker også vi oss i lugubre detaljer og dyneløfting og rettssalsfesjå, samtidig som vi frastøtes fra det. 
Det er denne dualismen som gjør ACS til hypnotisk, sterkt avhengighetsskapende fjernsyn. 
",1
"Ødelegger familiens gode navn og rykte
Regidebutant Luke Scott får produsenthjelp av sin far Ridley i årets mest intetsigende sjangerøvelse. 

FILM: 
Det knytter seg mange myter til barn av store kunstnere. 
Den mest populære er at kunstnerisk talent er arvelig, og at disse menneskene dermed er genetisk predisponert for kunstnerisk suksess. 
En annen, nesten like utbredt oppfatning er at det å være barn av en kjent kunstner i realiteten er et handicap, som innebærer at man må «jobbe dobbelt så hardt» for å bli tatt på alvor, og at bekjentskapene og kunnskapen om hvordan de kreative yrkene fungerer man får inn med morsmelka dermed kanselleres ut. 
Sannheten ligger formodentlig et sted midt i mellom – og har uansett mer å gjøre med miljø enn arv – men samtidig er denne problemstillingen langt på vei irrelevant i møte med sci-fi-thrilleren «Morgan». 
For som produsent på denne spektakulært intetsigende sjangerøvelsen har regidebutant Luke Scott nemlig fått med seg sin berømte far Ridley. 

Pregløs For virkelig å gjøre sammenligningen med faren uunngåelig, er «Morgan» strukturert som en blanding av «Alien» og «Blade Runner»: 
Vi befinner oss i en nær framtid hvor et internasjonalt selskap dyrker fram biologiske roboter i hemmelige laboratorier rundt om i verden. 
Hovedpersonen Lee (Kate Mara) sendes for å undersøke ett av disse avsidesliggende laboratoriene, etter at et lovende prosjekt – tittelens Morgan – har begynt å vise voldelige tendenser. 
Morgan er en fem år gammel skapning som ser ut 15 år gammel jente, og lever i et glassbur hvor en gruppe forskere undersøker hennes psykologi og overmenneskelige evner. 

Når ting går galt – slik det alltid gjør i filmer som dette – befinner altså hovedpersonen og hennes nye kolleger innestengt på et lukket område sammen med en fremmed skapning med uvisse egenskaper («Alien»), mens det lille som finnes av tematikk kretser rundt hva som definerer menneskelighet og intelligens – for ikke å si hvorvidt man selv oppfyller disse kravene («Blade Runner»). 
Det sier seg nærmest selv at «Morgan» kommer til kort mot to av de viktigste og mest innflytelsesrike science fiction-milepælene i moderne tid, men ved å legge seg såpass tett opp til dem, understreker filmen sine egne tilkortkommenheter med en iver som tenderer mot selvskading. 

Uengasjerende Scott den yngre gjør nemlig ingen forsøk på å bygge en verden eller en estetikk eller engang en tydelig stemning. 
«Morgan» er simpelthen en håndfull velbrukte sci-fi-troper stokket om i en tilsynelatende tilfeldig rekkefølge, og servert med en likegyldighet som spenner beina under alt som potensielt hadde kunnet fungere. 
Mest irriterende av alt er at severdige skuespillere som Mara, Toby Jones og Jennifer Jason Leigh skusles bort på endimensjonale rollefigurer som ikke har noen annen funksjon enn å dytte det forutsigbare plottet videre mot en slutt alle som har sett en sjangerfilm kan se komme på mils avstand. 

Som filmopplevelse er «Morgan» like skjematisk som et handlingssammendrag, og publikum tilbys aldri noen anledning til å investere verken følelser eller engasjement i noe av det som foregår på lerretet. 
Snarere enn en videreføring av Scott-familiens stolte filmarv, er den dermed et eksempel på en ødeleggende trend innen moderne sjangerunderholdning, hvor det å sette sammen eksisterende high concepts i stadig nye, marginalt annerledes kombinasjoner kvalifiserer som kreativitet. 
",0
"Anmeldelse:«Heart of a Dog» 

Hvor mye personlighet bør Laurie Anderson egentlig tillegge hunden sin? 

FILM: 
Det føles ikke så mye som en dokumentar som en assosiasjonsrik reise innover i en bestemt person. 
«Heart of a Dog» kunne ikke vært laget av andre enn tusenkunstneren Laurie Anderson, som komponerer både musikken og bildene og bruker sin egen personlig historie i et slags personlig essay på kino. 

«Heart of a Dog» handler om Andersons elskede og avdøde terrier, Lolabelle, men er også en utforskning av forgjengelighet som sådan. 
Det er ikke bare Andersons hund som sykner hen, det er også moren hennes, og henne selv, og prosessene setter i gang høyst ulike tanker og følelser. 

Dødsfallet til ektemannen Lou Reed for tre år siden nevnes aldri, han er såvidt med i ett av bildene, men filmen virker også formet av Andersons erfaringer som enke. 

Skjør følelse 

En følelse av skjørhet er gjennomgående. 
Anderson er ute i villmarken med hunden og legger merke til hvordan Lolabelle blir oppmerksom på haukene, som er på vei mot henne helt til de skjønner at hun ikke er en kanin, og for første gang skjønner at det kan komme farer fra luften. 
Når hjembyen New York blir angrepet 11. september, får hun samme fornemmelse, en følelse av å være sårbar for angripere ovenfra. 

Ut av dette kommer tankestrømmer som setter spørsmålstegn ved det strebende og lineære, ved ideen om at man beveger seg i en retning. 
I stedet søker Anderson seg mot naturen i årene etter terrorangrepet i New York, og filosofisk mot buddhismen og den tibetanske dødeboken. 
Det er ofte snakk om interessante irrganger. 

Besjeler hunden 

Andersons bilder er drømmende og originale. 
Hun lager lange, fengslende tagninger av dyr og natur i bevegelse. 
Stemmen er hviskende, fortrolig og underfundig, ofte vittig. 
Men både stemmen og ideene beveger seg over i det ulne og pretensiøse. 

Stakkars Lolabelle besjeles i en grad som virker mer svermerisk og eksentrisk enn innsiktsfull. 
Slik blir «Heart of a Dog» virkelig unik, på godt og vondt 
",1
"Anmeldelse:«Under sanden» 

Nedgravde miner er en effektfull metafor for irrasjonelle, ukontrollerbare følelser, men danske «Under sanden» desarmeres for tidlig. 

FILM: 
Mens norske filmer og TV-serier om Andre verdenskrig fortsatt i stor grad handler om å underbygge og popularisere nasjonale myter, heller trenden i de fleste andre europeiske land i retning av en nyansering og problematisering av den tradisjonelle framstillingen av krigen som en konflikt mellom mørkets og lysets krefter. 

Martin Zandvliets «Under sanden» forteller historien om en gruppe unge tyske soldater som tvinges til å rydde danske strender for miner, og føyer seg med det inn i dette mønsteret av nye perspektiver på Det tredje riket. 

Nedgravd 
Filmen utspiller seg etter aksemaktenes kapitulasjon, og åpner med at en dansk sersjant kommer kjørende langs en kolonne av avvæpnede tyske soldater som marsjerer tilbake i retning hjemlandet. 
Han får øye på en soldat som bærer på et dansk flagg, og med en villskap utløst av fem år med oppdemmet sinne og ydmykelse, slår han tyskeren til blods, før han tar det blodstenkede flagget og kjører videre. 

Sersjanten er Carl Rasmussen (Roland Møller), og hans antipatier mot nabofolket utfordres når han får ansvaret for en gruppe krigsfanger som skal rydde en strand for tusenvis av tyske miner. 
Samtlige av de tyske fangene er nemlig tenåringer, og uansett hvor mye hat han har bygget opp mot okkupasjonsmakten, blir det stadig vanskeligere for Rasmussen å holde fangene ansvarlige for nazistenes gjerninger når han blir vitne til hvordan den ene unggutten etter den andre sprenges i filler. 

Livsfarlig «Under sanden» utspiller seg på Jyllands vestkyst, og kontrasten mellom de vakre omgivelsene og de opprivende eksplosjonene danner en stemningsfull ramme rundt den gryende forbrødringen mellom den danske sersjanten og de unge tyske mennene som har blitt utkommandert i det forestilte tusenårsrikets siste, desperate dager. 
Filmens fremste kvaliteter ligger da også nettopp i bildene, og i den anspente atmosfæren som brått svinger fra landlig idyll til groteske skildringer av lemlestede menneskekropper. 

Framstillingen av de unge tyskerne er blottet for den moralske fordømmelsen som historisk sett har preget filmer om Andre verdenskrig: 
Både Rasmussen og hans fanger skildres som ofre for omstendigheter hinsides deres kontroll, og i den grad filmen har en skurk, er det den danske løytnant Ebbe, som nekter å anerkjenne ungguttenes innsats. 

Desarmert 
Det tar ikke lang tid før den høyrøstede, voldelige Rasmussen glir inn i rollen som en farsfigur for minerydderne, og etter hvert får filmen et sentimentalt tilsnitt som undergraver den finstemte sammensetningen av følelser og problemstillinger som preger første del av historien. 

Dette er synd, for den sentrale metaforen i «Under sanden» er svært god: 
De nedgravde minene er et tydelig, men effektfullt symbol på de irrasjonelle, ukontrollerbare følelsene som oppstår når ett folk undertrykker et annet, og som skaper problemer i lang tid etter at konflikten er offisielt er over. 

Møllers rolletolkning – en tiltrekkende faderlig maskulinitet som plutselig eksploderer i destruktivt sinne – er bygget opp rundt samme prinsipp. 
Og selv om Zandvliet åpenbart har til hensikt å understreke at mennesker er mennesker uavhengig av uniformen de bærer, mister «Under sanden» nerve når sentimentaliteten desarmerer både Rasmussen og filmen som sådan. 
",1
"«Hoggeren» er filmen vi fortjener i Senterpartiets år
By og land. 
Går det an? 

FILM: 
Hva den ellers er og ikke er: 
«Hoggeren» er filmen vi fortjener i Senterpartiets år. 
I filmens sentrale konfrontasjoner møtes nettopp by og land, og samtalen dem imellom flyter ikke så lett at det gjør noe. 
Byen er representert ved Anders (Anders Baasmo Christiansen), en deprimert forfatterspire med lang lugg og myk musikksmak som har fått det for seg at det kan bøte på det sjelelige såret å dra tilbake til hjembygda og hogge trær. 
Bygda stiller mannssterkt. 
En av dem som konfronterer Anders, er onkelen, spilt av filmskaper Jorunn Myklebust Syversens egen rolle med et ubetalelig pokeransikt. 
Han renner over av oppgitthet over nevøen som ikke har mål og mening med det han driver med, hogger som en villmann og ikke skjønner at det er jorda og ikke han selv som teller. 

Mangel på forståelse 

Men det er tydelig at heller ikke resten av slekta følger odelscredoet om å levere fra seg bruket i bedre stand enn man overtok det: 
Anders’ fetter har slått seg på absurde salgsgimmicker mens sønnen hans igjen mest er fordrukken. 
Ingen av dem synes tilsynelatende at forvaltning av jord og skog er noe å vie seg til. 
Anders’ samtaler med disse tre er observante og avslørende. 
De er forskjellige, men har et fellestrekk: 
Han forstår ikke dem og de forstår ikke ham. 

Irriterende hovedperson 

Desto sørgeligere er det at Anders aldri er så interessant som når han prøver å ta seg gjennom disse humpete samtalene. 
Hva det er som egentlig knuger ham, blir aldri helt klart, men han har flyktet fra hjemstedet, mistet nære slektninger på vonde måter, og støtt på skuffelser i byen. 

I flimrende, skrekkfilmaktige tilbakeblikk antydes det et traume. 
Men der han virrer rundt, hogger på måfå og åpner en hesteinnhegning tilsynelatende uten grunn, kan han virke nesten like irriterende på seeren som på slekta. 
Det er vanskelig å være fascinert av ham i lengden. 

Myklebust Syversen har et klart blikk og en herlig sans for humor, som kan bikke over i det surrealistiske. 
Snart finner hun sikkert også en fortelling som sitter litt bedre enn denne. 
",1
"Anmeldelse:«Magnus» 

Magnus Carlsen trer litt, men bare litt, klarere frem 

FILM: 
Det er mange grunner til at Magnus Carlsen betraktes med fascinasjon. 
En av dem er den nærmest overjordiske mentale kapasiteten, som gjør ham i stand til å holde nok strategier og potensielle scenarier i hodet samtidig til å bli verdensmester i sjakk, og, i et partytriks få kan gjøre ham etter, spille blindesjakk mot ti spillere parallelt. 
En annen er personligheten, tendensen til å bli rasende på seg selv og ikke legge skjul på det, som også var åpenbar for alle som fulgte veien hans mot verdensmestertittelen. 

Voldsom og annerledes 

Begge deler er tema i «Magnus», og det er blant dokumentarfilmens beste øyeblikk. 
Det første demonstreres gjennom et blindesjakkshow for potensielle støttespillere. 
Det andre kommer frem i intervjuene med faren og med Magnus selv. 
Henrik Carlsen forteller om en tankefull gutt som det var vanskelig å lære fysiske ferdigheter, men som fortapte seg i kartbøker og kommunevåpen. 
Magnus medgir at han har mørke sider, men at det ikke er noe han liker å snakke om, at det er best for alle at han holder dem for seg selv. 
Her gis et bilde av en ung mann med prosesser under overflaten som er voldsomme og annerledes fra det mange andre opplever. 
Ingen hadde hatt noe mot det om regissør Benjamin Ree hadde brukt litt mer tid og boret litt dypere i denne siden av ham. 

I stedet er resten av «Magnus» en grei dokumentar der barndomsopptak veksler med intervjuer og tv-bilder fra mesterskapspartiene, som drives av den naturlig spennende dramaturgien i Carlsens vei mot toppen. 
Den er åpenbart laget i nært samarbeid med Carlsen-familien og ville vunnet stort på å ha et bredere kildetilfang og flere innfallsvinkler. 
Når ikke flere venner, motstandere og sjakkeksperter får komme til orde, virker det først og fremst som latskap, og gir iblant en uheldig følelse av reklamefilm, på vegne av den naturlige begavelsen som beseirer «maskinen» Vishy Anand. 
Det er en enkelhet i det perspektivet som ikke kler den kompliserte mannen i sentrum. 
",0
"Pjuskete gangstere i storslagne omgivelser
«De første skal bli de siste» er verst når det småkjekles og best når Jesus dukker opp. 

FILM: 
Er verden i ferd med å falle sammen? 
Det er ikke godt å si bestandig. 
Willy (David Murgia) og Esther (Aurore Broutin) er overbevist om at undergangen er nær. 
Det spede, storøyde kjæresteparet, med hver sin mentale begrensning som får dem til å framstå nesten som barn, er på en forfjamset vandring gjennom et nordfransk landskap for å finne Esthers datter før det hele bryter sammen. 
Murgia og Broutin spiller nydelig. 
Og regissør og manusforfatter Bouli Lanners bygger med omhu opp omgivelsene rundt dem; massive, øde betongkonstruksjoner som skaper en følelse av forlatt sivilisasjon. 
Paret møter en mager mann med helskjegg som presenterer seg som Jesus, og de bibelske strengene dirrer like høylytt som gresshoppegnisset fra veikanten. 

Statueansikter 

Det er grimete og elegant. 
Men så finnes nok undergangen mest i samtalene mellom Esther og Willy likevel. 
De mer voksne skikkelsene i filmen kjenner ikke til noe sånt, de er alminnelige smågangstere i en slags moderne western, der sentralmakten ikke synes å eksistere og uoverensstemmelser ordnes gjennom blodige oppgjør langs landeveien. 

Her ferdes også de virkelige hovedpersonene, to halvgamle dusørjegere på oppdrag og en matt jakt etter mening. 
Den ene, Gilou (Lanners) synes å ha funnet den i omsorgen for hunden, den andre, Conchise (Albert Dupontel) snubler inn i en ordknapp erotisk affære. 
Dupontel har et av disse statueansiktene med skarpe trekk og gjør Conchise passelig livstrett og lukket, men merkelig nok synes tempoet å gå ned når oppmerksomheten vender seg mot dem som lever actionfylte liv: 
Dusørjegerne og de lokale bandittene de må hanskes med. 

Bare kjeltringer 

Dette er ofte problemet med filmer om slitne småkjeltringer: 
Når blir de noe mer og morsommere, når er det bare snakk om kjipe folk som krangler og innimellom dreper hverandre? 
«De første skal bli de siste» har fine typer, storslagen scenografi og scener der det hele hever seg ut og opp over seg selv – iblant bokstavelig. 
Men matte kjeltringoppgjør i boblejakke har man tross alt sett før. 
",1
"En sjarmerende parentes fra Michel Gondry
En coming-of-age-road trip av klassisk støpning. 

FILM: 
Cinematekene i Oslo og Bergen har de siste årene trappet opp satsingen på ny film, med egenimport og eksklusive visninger av filmer av regissører som Jeff Nichols, Guy Maddin og Charlie Kaufman. 
Og når den nye filmen til Kaufmans gamle «Evig solskinn i et plettfritt sinn»-kompanjong Michel Gondry nå er månedens film i både øst og vest er det grunn til å spørre hvorvidt denne praksisen er en berikelse for filmtilbudet i Oslo og Bergen eller om cinematekene snapper opp filmer som ellers ville blitt vist på kino over det ganske land. 

Sjarmerende Skjønt, dagens kinomarked tatt i betraktning kan man forstå at distribusjonsbyråene ikke har kastet seg over «Microbe & Gasoline». 
Gondry er ikke lenger en filmskaper som selger billetter i kraft av sitt navn alene, og later til å befinne seg på et punkt i sitt kunstnerskap hvor også han er usikker på nøyaktig hva som definerer en Michel Gondry-film. 
Og selv om hans nye coming-of-age-drama er både morsomt og sjarmerende, framstår det først og fremst som en film fra en annen tid. 
«Microbe & Gasoline» er nemlig noe så utidsmessig som en oppvekstskildring som er laget med ungdom som målgruppe. 
Samtidig er det noe påfallende 80- og 90-tallsaktig over hvordan den slentrer av gårde uten å bry seg nevneverdig om verken tempo eller narrativ framdrift – men ikke på den selvbevisste, overtydelige måten som kjennetegner moderne sjangerpastisjer. 

I skildringen av vennskapet mellom de to fjortenåringene Daniel alias Microbe (alias Guache Rock) og Théo alias Gasoline, kommer historiefortelling langt ned på prioriteringslista, og i likhet med Richard Linklaters eminente «Everybody Wants Some!!» hviler filmen helt og holdent på dynamikken mellom hovedpersonene. 
Unge Ange Dargent og Théophile Baquet spiller da også tittelfigurene med en uanstrengt sårbarhet som gjør at filmen oppleves åpenhjertig og ektefølt selv om Gondry bevisst styrer unna de mest åpenbare og melodramatiske tenåringsklisjeene. 

Enkel Der Gondrys mest populære filmer bygger på besynderlige surrealistiske high concepts, er «Microbe & Gasoline» en påfallende enkel og ukomplisert film, som sender tankene hen til både «Frida med hjertet i hånden» og Lukas Moodyssons mest utilslørte publikumsfrierier. 

I motsetning til disse synes den imidlertid relativt uinteressert i å kommunisere med sin samtid. 
Snarere later Gondry til å ha laget en film som er ment å gli diskret inn i filmhistorien, hvor den tålmodig kan ligge og vente på at publikum vil finne den. 
Og i så måte kan man kanskje hevde at cinemateket når alt kommer til alt faktisk er dens rette hjem. 
",1
"«Assassin's Creed» er mer meningsløs enn dårlig
Den hypede spilladaptasjonen har blitt en film verken spillere, spillutviklere eller kinopublikummet har bruk for. 

FILM: 
Det finnes få bedre illustrasjoner på dagens filmklima enn Justin Kurzels karriere, som strekker seg fra debuten «Snowtown» i 2011 via en stemningsfull filmatisering av «Macbeth» (2015) og fram til den premiereklare «Assassin’s Creed». 
For hva er vel mer talende for filmens plass i det kulturelle landskapet på 10-tallet enn en talentfull regissørs vei fra kritikerrost lavbudsjettsfilm til et av historiens viktigste skuespill til en av samtidens mest innbringende spillfranchiser? 

Bakgrunnsstøy Veien fra «Macbeth»s blodige slag og skjebnesvangre intriger til «Assassin’s Creed»s actionfylte tidsreiser og skjulte kamp mellom de fri-vilje-utslettende Tempelridderne og den frihetselskende snikmordersekten kjent som Assassinerne er både lang og kort. 
Fra «Macbeth» har Kurzel tatt med seg hovedrolleinnehaverne Michael Fassbender og Marion Cotillard, men skuffende lite av den trykkende atmosfæren og så å si ingen av de minneverdige bildene. 

Det er i det hele tatt bemerkelsesverdig lite å feste seg ved i «Assassin’s Creed», hvis blanding av generisk science fiction og kreativ religionshistorie glir over lerretet som filmekvivalenten av bakgrunnsmusikk. 
For uansett hvor mye tid og penger som er lagt ned i produksjonen, framstår den ikke så mye som en helaftens spillefilm som noe som er ment å motivere publikum til å tilbringe et tosifret antall timer med en spillkontroll i nevene. 

Reklame 
Med andre ord er problemet det samme som i så mange andre spilladaptasjoner, nemlig at «Assassin’s Creed»-universet er bygget opp rundt et vakuum spillerne er ment å fylle med sin egen aktivitet, og at historiens appell forsvinner når dette interaktive elementet fjernes. 

Resultatet minner om en piratversjon av «Hunger Games», minus såpeoperaelementene, de store følelsene, og den karismatiske hovedpersonen. 
Spillselskapet Ubisoft har vært åpenhjertige om at hovedmålet med filmatiseringen er å tiltrekke seg nye spillere. 
Altså har ikke Kurzel og medprodusent Fassbender bare laget en spillefilm ingen egentlig har bruk for, de har etter alt å dømme også laget årets dyreste og mest ineffektive reklamefilm. 
",0
"En sjarmerende barnefilm som ikke er redd voksen tematikk
Claude Barras' «Løvetannbarn» er en forbilledlig kort, fokusert og emosjonelt kompleks animasjonsfilm som treffer både voksne og barn. 

FILM: 
Det er mye prat om sex i «Løvetannbarna», men som i så mye annen voksen tematikk i Claude Barras’ kloke og velskrevne animasjonsfilm, skinner det tydelig igjennom at de unge hovedpersonene ikke forstår hva de snakker om. 
Og nettopp denne fintfølende balansegangen mellom forståelse og fascinasjon – barnlig uvitenhet og livets ubarmhjertige realiteter – gjør historien om barnehjemsbarnet Isak og hans psykologisk og emosjonelt skadeskutte skjebnefeller til en film som treffer publikum på tvers av aldersgruppene. 

Kompleks Etter at hans alkoholiserte mor omkommer i en tragisk ulykke blir Isak – eller «Løken», som han foretrekker å bli kalt – sendt til en barnevernsinstitusjon hvor han sakte, men sikkert lærer å stole på omverdenen og tre ut av sitt indre eksil. 
Samtidig holder han kontakten med politimannen Raymond, som ikke greier å gi slipp på den tapre lille gutten etter at etterforskningen av morens dødsfall er avsluttet. 

«Løvetannbarna» ender «godt», men det innebærer ikke at de vonde opplevelsene som har formet barna trylles bort. 
Snarere er Barras og manusforfatter Céline Sciamma («Girlhood») fast bestemt på å arbeide seg gjennom en rekke vanskelige temaer og følelser på barnas egne premisser. 
Dette er ikke den typen animasjonsfilm som inneholder et ekstra nivå av vitser og metakommentarer for voksne, men unge og gamle vil likevel ha ulike opplevelser av filmen, ganske enkelt fordi sistnevnte innser den fulle rekkevidden av problemstillingene den tar for seg. 

Fokusert Barras har laget en film med en enkel, uttrykksfull produksjonsdesign og innbydende stop motion-animasjon, som løftes av en musikkbruk som styrer langt unna den banale listepopen som vanligvis preger animerte familiefilmer. 
Med en spilletid på en drøy time er «Løvetannbarna» en beundringsverdig stram og fokusert film, som konfronterer barn med vanskelig tematikk og vonde følelser innenfor rammene av en begrepsverden de er fortrolige med. 

Altså er den det både foreldre og filmkritikere ønsker seg av en barnefilm – nemlig et genuint engasjerende menneskelig drama som utvider barnas horisonter og utfordrer deres nysgjerrighet. 
Og dersom målgruppen selv makter å se forbi denne auraen av altomfattende respektabilitet og oppbyggelighet, vil også de få en filmopplevelse som setter spor. 
",1
"Dette er ikke serien som vil lokke innflyttere til Nord-Norge
Ny krimserie starter uhyggelig, og fortsetter i bekmørke. 

TV-ANMELDELSE: 
Masse flotte naturbilder til tross 
- «Elven» er ikke en serie som vil få innflytterne til å strømme til småsteder i Nord-Norge. 
Selv ikke når Thomas Hayes avtjener førstegangstjenesten der. 

TV3s nye, norske krimserie starter uhyggelig, og fortsetter i bekmørke: 
En mystisk mann i vadestøvler fisker avkappede kroppsdeler opp fra ei mørk elv. 
Deretter følger barnedrap, prostitusjon, og skumle koblinger mellom lokalt politi og militær etterretning. 

Storpolitikk 

Hayes har sørget for mye forhåndsomtale til serien, som er hans første siden han takket for seg i «Skam». 
Scenen der han gjør entré ved å gå ut av en buss og se seg over skuldra, er kanskje en aldri så liten homage til NRK-serien. 

Men sorry jenter, rekrutt Wildhagen gjør ikke mye ut av seg i de første episodene. 
Våre helter er politimannen Thomas Lønnhøiden (Espen Reboli Bjerke) og Wildhagens troppsjef, Mia Holt (Ingeborg Sundrehagen Raustøl). 

Han er innflytteren fra Oslo som heller følger egne innskytelser enn påbud fra overordnede (hørt den før?), mens hun er soldaten som slites mellom egne ambisjoner og en gryende mistanke om at alt ikke er som det skal i militærleiren. 

Ei heller utenfor. 
Et lyssky samarbeid er i ferd med å spore av. 
I bakgrunnen lurer forholdet til Russland, og forsvarsministerens sparekniv. 

Dobbeltmoral 

Det muligens storpolitiske plottet brytes mot lokale relasjoner. 
I Djupelv har alle bindinger til alle, også innflytteren. 
En læstadianerfamilie står midt i dramaet, og Ánne Mággá Wigelius skinner i rollen som Grace, en ibsensk kvinneskikkelse som klandrer hele lokalsamfunnet for datterens tragiske skjebne. 
Skyld, skam og dobbeltmoral! 

Litt by og land-konflikt blir det også, som alltid i en serie om ytterste norske utkant. 
Hva gjør egentlig Lønnhøiden i Djupelv, han som er så klisjé-urban at han starter dagen med espresso? 
(Folk gjør det på bygda også, men her er det en åpenbar karaktermarkør.) 

«Korfor ble ikke du bare i Oslo? 
Eller gikk dem lei av dæ der også?» smeller det fra kollegaen hans i andre episode. 

Ikke alt er så troverdig: 
Ei sky jente på rømmen bestemmer seg plutselig for å gå inn i en mørk låve, der det åpenbart er folk. 
Et barnelik dukker opp innpakket i plast, og politiet er usikre på om de skal tro det har skjedd noe ulovlig. 

Herreklubb 

Fra de to første episodene kan plottet gå i mange retninger. 
Noen av dem friske, andre ikke. 
Noen er veldig gjenkjennelige: 

«Elven» ser ut til å bli enda en brutal krimserie om en modig kvinne og en ustoppelig mann, som avdekker kjipe konspirasjoner i herreklubben Grei. 

Det er også nok en norsk serie som er så engstelig for at vi ikke skal forstå konspirasjonen at den kveler en del av spenningen i gjentakelser og overtydeligheter: 
Blikk som sier nøyaktig det samme som opptil flere replikker. 
Og replikker som viser fram sentrale relasjoner, men som virker totalt malplasserte. 
Heftig bruk av skumle trommer og bilder av frostroser, istapper og skog i tussmørke skaper uhygge, men ikke så høy puls. 

Spenningen står og faller på hvor bredt anlagt krimplottet viser seg å være, og hvor komplekse relasjonene får lov til å bli. 

Anmeldelsen er basert på de to første episodene. 
",1
"Siden Trump ikke bare er en impulsiv og hevngjerrig mann, men også verdens mektigste, er det klokt av Gore å holde tilbake
Men budskapet er bedre enn filmhåndverket når Al Gore vender tilbake med en ny dokumentar om klimaendringer. 

FILM: 
Davis Guggenheims dokumentarfilm «An Inconvenient Truth» fra 2006 var ikke bare en informasjonstung foredragsfilm om global oppvarming, den var også et makeoverprosjekt for USAs tidligere visepresident Al Gore. 
Filmen ble den mangeårige klimaforkjemperens vei tilbake til rampelyset etter det knappe og kontroversielle tapet for George W. Bush i presidentvalget i 2000, og siden den gang har den 69 år gamle nobelprisvinneren fra Tennessee brukt dette momentumet for alt det er verdt. 

Taktisk «An Inconvenient Sequel: 
Truth to Power» er mer av en tradisjonell dokumentarfilm enn et foredrag, og setter de konstruktive konsekvensene av Gores foredragsvirksomhet opp mot spektakulære og bekymringsverdige naturbilder av bresmelting på Grønnland og oversvømmelse i Miami. 
Det er ingen filmatisk interessant dokumentar regissørene Bonni Cohen og Jon Shenk har laget, men deres populistiske veksling mellom folkeopplysning, dommedagsprofetier og fokus på den karismatiske Gore er ikke desto mindre effektiv. 

Der «An Inconvenient Truth» inneholdt flere sarkastiske utfall mot Bush-administrasjonen, er det en langt mer taktisk og indirekte Gore vi møter i oppfølgeren. 
Filmen kretser rundt arbeidet med å få til en avtale under klimatoppmøtet i Paris i 2015, og slutter før Donald Trump ble tatt i ed som USAs 45. president. 
I en talende scene som utspiller seg etter valget i november, er imidlertid Gore svært påpasselig med ikke å kritisere mannen som gikk til valg på å trekke seg fra Paris-avtalen og som har bemannet den føderale etaten med ansvar for miljøspørsmål med profilerte klimaskeptikere med stor entusiasme for fossilt brensel. 

Aktivistisk Skjønt, med tanke på at Trump ikke bare er en notorisk impulsiv og hevngjerrig mann, men også verdens mektigste, er det muligens klokt av Gore å holde tilbake. 
De siste årene har man sett en tydelig trend til at dokumentarfilmer som tar for seg global oppvarming ser det som sin oppgave å bidra til forandring snarere enn å ganske enkelt spre informasjon. 
Og i dagens medieklima er den typen organisasjonsbygging som Gore og hans team bruker disse filmene til å sette i gang sannsynligvis mer effektivt enn å legge seg ut med en mann hvis tillit til vitenskapen helt og holdent avhenger av dagsformen. 

Fra et filmatisk standpunkt er det vanskelig å bli spesielt begeistret for den typen trampeklappende moralsk rettskaffenhet som Cohen og Shenk setter alle kluter til for å vekke hos publikum. 
Men mens kritikerne sitter og rynker på nesa over de sentimentale vendingene og de skjematiske framstillingene av komplekse økonomiske spørsmål, fortsetter polarisen å smelte. 
Og hvis Gores oppfordring om å engasjere seg i arbeidet for å stoppe CO2-utslipp kan bidra til å snu den trenden, er alle stilistiske overtramp tilgitt. 
",1
"Norsk filmhistories beste metafor for gryende seksualitet
Traktoren og puberteten. 

FILM: 
Et drøyt halvår etter at den første av de nye Gråtass-filmene hadde premiere, er den lille traktoren og vennene hans tilbake i nok en kinofilm. 
Det dreier seg fortsatt om Barne-TV i widescreen – spillefilm laget på de yngstes premisser, med alt hva det innebærer av simplistisk historiefortelling og enkle gleder – men på et tematisk plan overrasker «Gråtass gir gass» med det som meget vel kan være den norske filmhistoriens mest originale metafor for gryende seksualitet. 

Body horror Etter å ha reddet sin gode venn Gustav (Elias Søvold Simonsen) fra et fallende tre, er Gråtass i såpass dårlig forfatning at den mystiske tennpluggen som er nøkkelen til hans bevissthet flyttes over i en gammel veteranbil som Goggen (Jeppe Beck Laursen) holder på å stelle i stand. 
Den fysiske transformasjonen blir en påkjenning for Gråtass, som plutselig er fanget i et fremmedlegeme han verken kjenner eller er fortrolig med. 
Ubehaget er imidlertid forbigående. 

Etter å ha blitt pusset opp etter alle kunstens regler blir han mer selvsikker og komfortabel, og den nye kroppen tiltrekker seg raskt oppmerksomhet fra fremmede. 
Gråtass blir først forkrøplende selvbevisst, men liker oppmerksomheten, og til Gustavs store forferdelse får han nye venner som først og fremst verdsetter ham på grunn av utseendet hans. 

Transformer 
Om dette høres ut som bråmoden tematikk for en barnefilm, er det viktig å huske at Gråtass ikke er noen hovedperson. 
Traktoren er først og fremst et narrativt omdreiningspunkt for de menneskelige figurene, og det er Gustav som utgjør filmenes emosjonelle sentrum. 

Og som en skildring av forvirringen og de vonde følelsene som oppstår når gamle venner plutselig begynner å oppføre seg rart etter at puberteten har revet tak i dem, er dette på alle måter innenfor rammene av hva barn tåler. 
Ikke minst er det gledelig at Gråtass-filmene – som etter alt å dømme bare kan resirkulere de samme grepene, lene seg tilbake og se på mens pengene renner inn – faktisk handler om noe. 
",1
"Føles ikke som en film, men som et liv
Men sorgen er lammende i «Manchester by the Sea» . 

FILM: 
En tanke å bli slått av mens du ser «Manchester by the Sea», er hvor sjelden det er å få til det den gjør: 
Å skildre store og tunge følelser, i dette tilfellet en lammende sorg, helt uten sentimentalitet. 
Det er en nennsom og følsom fortelling under en røff overflate, men som også kan virke litt, nettopp, lammet av katastrofen som avsløres et stykke uti. 

Lee Chandler (Casey Affleck) er eneboer og vaktmester i Boston, og utfører oppgavene sine med grim innelukkethet i timene før han kan begynne å drikke seg full og skule på de andre gjestene på stampuben. 
Iblant er han såmenn også mer aggressiv enn som så. 
Denne numne sirkelgangen blir avbrutt når det kommer beskjed fra Lees barndomsby, Manchester by the Sea. 
Storebroren Joe (Kyle Chandler) er død, og testamentet hans inneholder en klausul som kommer til å tvinge Lee til nærkontakt med alt han har forsøkt å komme seg vekk fra. 

Gjennom herket 

De første tilbakeblikkene viser at Lees liv for ikke så lenge siden var helt annerledes. 
De neste viser det gigantiske traumet, som han selv kom til å bringe over seg selv, som nåtidsversjonen av ham bærer på. 
Både de gode og de onde dagene har foregått i et barskt fiskermiljø, der knuffing, erting og slørløse konfrontasjoner er den foretrukne måten å gi uttrykk for følelser på. 

Kanskje er det nettopp denne upolerte tonen som gjør at «Manchester by the Sea» i oppsiktsvekkende grad ikke føles som en film, men som levd liv - dét, i kombinasjon med manusforfatter og regissør Kenneth Lonergans evne til å la konfliktene og de vanskelige emosjonene komme frem gjennom alt herket, alle oppgavene og alt byråkratiet, som man bare må gjennom. 

Ildebranner mellom hovedpersonene blusser opp når avgjørelser må tas, om hvordan et lik skal oppbevares inntil jorden tiner nok til å kunne ha begravelse, om hvor lang kjøreavstand det kan være til byen man ber en farløs tenåring flytte til. 

Alle virker forankret og spontane. 
Nærheten skapes også av de følsomme skuespillerprestasjonene. 
Casey Affleck legger for dagen et bredt register som likevel aldri bryter gjennom den overhengende, sorte sorgparaplyen som Lee aldri kan slippe taket i. 
Kyle Chandler klarer med de minste fakter å gjøre Joe til en bauta i søskenforholdet. 

Overveldende sorg 

Dette er noen av grunnene til at «Manchester by the Sea» har vært en av de mest kritikerroste filmene i USA i år, og antas å få opptil flere anerkjennene nikk når Oscar-nominasjonene offentliggjøres senere denne måneden. 
Men for denne anmelder er det noe som skaper avstand. 
Kanskje har det å gjøre med at den gjennomgående bryskheten og mistenksomheten personene imellom. 
Den konfronterende tonen er morsom nå og da, men kan også bli litt slitsom og gneldrende. 
Eller det kan være knyttet til at den livserfaringen Lee bærer på, er så overveldende forferdelig, et tap som han så åpenbart aldri kommer til å komme over, at det både blokkerer en del tolkningsmuligheter og begrenser hvor langt og i hvor mange retninger historien kan gå. 
Alt peker tilbake mot tragedien, og kommer alltid til å gjøre det, og nyansene og finsnekringen i spillet og dialogarbeidet blir valne mot det knusende premisset. 

«Manchester by the Sea» er en film med store og diskutable kvaliteter, som kan være tung å se nettopp fordi den kanskje lykkes litt for godt i å være troverdig i taklingen av det blytunge temaet sitt. 
",1
"Et stalltips:Følg godt med i åpningsscenen 

En mystisk varsler avslører snuskete CIA-hemmeligheter i «Berlin Station». 

ANMELDELSE: 
«Det er det som er greia med hemmeligheter (…) 
De eter deg opp og spytter deg ut. 
Den eneste måten å stoppe dem på, er å ri dem ut i sola, som vampyrer», sier den desillusjonerte agenten Hector (Rhys Ifans) i «Berlin Station». 

Det må være nøkkelreplikken til serien som har norgespremiere på HBO Nordic i dag: 
Et på samme tid klassisk og veldig moderne spiondrama, om CIAs forsøk på å stoppe en anonym varsler som forer en tysk journalist med etterretningshemmeligheter. 

Vår helt er CIA-analytikeren Daniel Miller (Richard Armitage, kjent fra «Hobbiten»), som blir sendt undercover til Berlin for å finne lekkasjen. 
Han er en spionhelt av den gamle skolen: 
Kald og snartenkt, en type som liker å bruke litt kreative metoder, og som gjerne kupper sjefens videokonferanse med sin sjef, for å få det som han vil. 

Snuskete hemmeligheter 

Lekkasjejakten får fatale konsekvenser, og det er absolutt ikke gitt hvem som er gode og hvem som er onde her. 
Mediene omtaler varsleren som en ny Edward Snowden, men denne serien er litt konspiratorisk anlagt. 
Og CIA-stasjonen i Berlin renner over med snuskete hemmeligheter, som ikke nødvendigvis burde forbli i mørket. 
Noen handler om penger, andre om sex og noen om ulovlig overvåkning. 

Legg så til en rekke møter på barer, nattklubber og takterrasser, minnebrikker og kodede beskjeder som utveksles på sære dropp-steder, frakkekledde menn med mørke solbriller og yngre, vakre kvinner (og menn) som ikke kan få nok av dem, og du har et nesten komisk klisjéfylt bilde av spionlivet. 

Men hva vet jeg, kanskje det er akkurat slik det er. 

Følg godt med 

For på andre områder framstår serien langt mer realistisk. 
Livet på Berlin Station handler like mye om intern maktkamp og posisjonering, som utrøyking av muslimske terrorister. 
Begge deler får like mye plass som jakten på varsleren i de første episodene, og kombinert med mange kjappe klipp, blir det en ganske stor sverm av navn, titler og potensielt viktige opplysninger som farer forbi. 
Det kan nok lønne seg å sette seg litt inn i organisasjonskartet til CIA, for å henge ordentlig med, men spionnerdene blant oss kan kose seg. 

Et stalltips: 
Følg godt med i åpningsscenen, en hektisk stafett som involverer flere av hovedkarakterene. 
Den er satt in medias res, to måneder etter historiens start, og her får vi vite litt om hvem som ender opp på lag. 

Amerikansk selvironi 

Miller er litt for smart og perfekt til å bli en skikkelig spennende spion. 
Men han er gitt enkelte sidekicks som nok er ment å bøte på det. 
Nevnte Hector DeJean, først og fremst: 
En agent med egen agenda, et kobbel av elskere av begge kjønn, og en del tørrvittigheter på skinnjakkeinnerlomma. 
Dette er Rhys Ifans milevis fra Spike i «Notting Hill», hvis det skulle være noen tvil. 

Hans venn, transvestitt-sangerinnen Shirley Pimple, vil antakelig også spille en større rolle etter hvert, selv om hun framstår som en litt lettvint rekvisitt i starten. 

Det er for øvrig mye snappy dialog i denne serien, og den inneholder også litt velkommen amerikansk selvironi. 
Som når stasjonssjefen møter sin tyske kollega etter en aldri så liten diplomatisk krise, og sier: 
«Men er du ikke i det minste glad for at vi har sluttet å avlytte mobiltelefonene deres?». 
",1
"Kan kidnappede tenåringsjenter i hotpants redde katastroferegissøren Shyamalan?
Skrekkfilmen «Split» er i alle fall en forbedring. 

FILM: 
En mann som har vært litt for full av seg selv lager en grøsser om en mann som er litt for full av litt for mange. 

Det er atten år siden M. Night Shyamalan laget «Den sjette sansen», fikk en hel verden til å se døde mennesker sammen med en storøyd Haley Joel Osment. 
Shyamalan ble umiddelbart utropt til vidunderbarn, lommebøker åpnet seg hvor enn han så - og med en strøm av filmer som ble stadig semrere og stadig mer pompøse. 
Det kulminerte med den blytunge kalkunen «The Last Airbender» og den marginalt mer flyvedyktige «After Earth», og et omdømme som en stadig mer stormannsgal figur som hevet seg over å lage «vanlige filmer». 

Jekket seg ned 

Kanskje har Shyamalan jekket seg selv ned fra sokkelen, eller fått andre til å gjøre det, for «Split» er en strammere og mer beskjeden film enn de foregående lufthoppeslottene. 
Det er snakk om en ren sjangerfilm som også har glimt av originalitet. 
Scenariet er velkjent: 
Yppige tenåringsjenter i hotpants tas til fange og sperres inne i en kjeller av psykopat som på et gitt tidspunkt røper at moren kanskje ikke var stort til omsorgsperson. 
Men fangevokteren (James McAvoy) har til gjengjeld 23 personligheter, og det er Casey (Anya Taylor-Joy), den gløggeste av fangene, som får ideen om at nøkkelen til å overliste de farligste personlighetene, er å bli kjent med de andre. 

Dyktig McAvoy 

«Split» er en fin showcase for James McAvoy, som skifter uanstrengt og teknisk fint mellom forskjellige sett av mimikk og tonefall, selv om en og annen av personlighetene kanskje er smått overspilt. 
Ellers er skrekkfilmen nesten påfallende barnevennlig. 
Her er klassiske skrekkfilmscener, proft turnert, om enn litt personlighetsløst. 
Men det flyter nesten besynderlig lite blod. 
Spenningen er snarere knyttet til hvem av de 23 som kommer til å dukke opp når. 
Det bygges opp en parallell mellom den fryktede 24. personligheten, det såkalte «Dyret», og Caseys barndomsmøter med det dyriske i mennesket, som hun er sterkt preget av. 
Utførelsen av det hele er ikke overveldende elegant, men det er en kime av noe fascinerende her. 

Men «Split» viser seg raskt å være for fortjust i sitt eget konsept. 
Etter hvert blir det for mange redegjørelser og for lite reell fare. 
Det er også et paradoksalt trekk ved slike filmer at den ødeleggende kraften ofte blir mindre ødeleggende eller overbevisende hvis den forklares i for stor grad; mystikken forsvinner, og årsak-virkning-forholdene som etableres overtaler ingen. 

Det var smart av Shyamalan å slå inn på et sidespor på dette tidspunktet. 
Men at han fremdeles har litt for høye tanker om sine egne teorier, synes dessverre fremdeles å være tilfelle. 
",0
"En kjedelig og nærmest provoserende svak John le Carré-filmatisering
Dersom du likte «Tinker Tailor Soldier Spy» - se den gang til. 

FILM: 
Devisen til denne til dels provoserende svake britiske thrilleren basert på John le Carrés roman er «follow the money laundering», og helst så blåøyd og ubegrunnet som mulig. 
Som supernaiv dust og «Poetics»-universitetslærer Perry Makepeace (!) - med advokatkone og forelesninger om Eliot - har man feilcastet «den forrige Michael Fassbender» Ewan McGregor, som virker utilpass og tidvis helt «lost» i sin tolkning av en for fysisk pusling. 

Ingen idé Han vikler seg selv og kona syltynt inn med Dima - «the principal money launderer for the Russian mafia» - spilt av Stellan Skarsgård, som klarer seg trass langt krøllete hår og uforklarlig svenskengelsk aksent. 
For Stellan er jo alltid god, siden han bestandig spiller i sin egen lille film. 

Og kanskje det er denne underlige dragningen som får Perry til å ta imot tilbudet om å «Give this to the MI6» (spilt av en daff Damian Lewis som ensom ulv, ulv) og senere si om Dima at «I can't stop thinking about him», uten noen som helst forklaring. 
Ved flere anledninger spør Dima direkte: 
«Professor! What the hell are you doing here?» og «Why are you still here?». 
At Perry svarer «I have no idea» er for så vidt en ærlig sak. 
Og så spiller de litt mer tennis. 

Krimskrams Fotograf Anthony Dod Mantles eksotiserende kjøringer, virring og telelinser skaper ikke spenning alene. 
Og skolestilplottet fyller sine hull med eksposisjonsreplikker levert for tilskueren av lite troverdige karakterer i - selv til en politisk kriminalthriller å være - sannsynlige situasjoner, i et korthus som ikke engang forlater stokken. 

Jeg kjedet meg hele veien, og regissør Susanna White («Nanny McPhee og det store smellet», 2010) er ikke i nærheten av å matche nerven fra Tomas Alfredsons briljante le Carré-filmatisering «Tinker Tailor Soldier Spy» (2011), et nyere spionmesterverk. 
I sluttbildet gjesper en tilfeldig fotgjenger på vei til jobb langs Londons gater. 
Filmens metaøyeblikk. 
",0
"Tre «men» og en baby
Trianglet «Bridget», «Mark» og «Jack» tror og tviler i trivelig treer. 

Lik de to forrige filmene i serien er den romantiske komedien «Bridget Jones’ Baby» et rettvinklet trekantdrama, der single «Bridget» (Renée Zellwegger) strekkes – og på et tidspunkt regelrett blir båret – mellom de to rake motsetningene «Mark» (Colin Firth) og «Jack» (Patrick Dempsey). 
«Mark» er en britisk menneskerettsadvokat, mens «Jack» er en amerikansk kjærlighetsalogoritmemilliardær. 

Verbal vimse 

Den nye filmen, med den norske undertittelen «Alle gode ting er tre», åpner med en repetisjon av apropossangen «All by myself» og «Bridget» henslengt småshabby i sofaen alene på sin egen bursdag. 
Hun skrur heller på «Jump around» og synger med. 
Hun vandrer med vin omkring i leiligheten og mener hun er en «spilf» (spinster…) forbi sin seksuelle «best før»-dato, «the last barren husk in London». 
Men, hun forteller den digitale dagboken og oss at hun er 1891 dager røykfri og «down to my perfect weight». 

Det er likevel påfallende mer kjøtt på beinet på karakteren nå enn tidligere. 
«Bridget» er stadig ei «verbalt inkontinent» vimse, men hun holder (så vidt) en ansvarsfull tv-journalistjobb, har tid til mor på facetime, og tåler de mange pinlige situasjonene hun havner i bedre enn før. 
På festival med ei venninne snubler hun i gjørma og blir hjulpet opp av «Jack», hennes «Prince Charming», som ved flere anledninger holder støvler og sko ved «Bridget»s føtter. 
Venninnene er blitt så gamle at de ikke gjenkjenner kjendiser, og de ber headliner Ed Sheeran ta et bilde av dem. 
Men når festivalnatta kommer, er det bare å «lie back and think of England». 

Stadige tilfeldige møter med «Mark» blåser så liv i gamle glør, og hun blir stående med den romantiske komediens kvinnekarakters valgets kval: 
Hvem skal hun velge? 
Og i slike filmfortellinger sliter mennesker med å bestemme seg. 

Klassisk komedie 

Den første og beste filmen i serien, «Bridget Jones’ dagbok» (Sharon Maguire, 2001), er nå en klassisk romantisk komedie, med plott, karakternavn og Colin Firth skamløst stjålet fra Jane Austens og BBCs «Pride and Prejudice». 
Filmen er kjapp i replikken og full av herlig fysisk humor. 
For eksempel havner de ulike gemyttene til andreelsker Firth og cocky Hugh Grant som «Daniel» i håndgemeng på «Bridget»s vegne. 
15 år etter står filmen støtt. 
Oppfølgeren «Bridget Jones – På randen» (Beeban Kidron, 2004) var en stor nedtur. 
«Bridget» er her i fritt fall og reiser retningsløst til både Østerrike og Thailand. 
Den sedvanlige «Firth/Grant»-slåsskampen redder noen av stumpene. 

I begge disse filmene havnet flere gode scener blant bortklipte scener på dvd-utgivelsene. 
Filmene ville vært bedre med flere av disse morsomme og rørende scenene, og det bør bli laget director’s cut-versjoner av dem. 
I en av de bortklipte scenene fra film to drømmer hun om en baby. 
Og det ble split inn et meget morsomt intervju der karakteren «Bridget» intervjuer skuespilleren Colin Firth, i en vev av metafiksjon. 

Fokusert og raus 

Den tredje filmen er fokusert som den første, men samtidig rausere med sine om lag to timer spilletid. 
Sharon Maguire har igjen regien, og medmanusforfatter og skuespiller Emma Thompsons («Dr. 
Rawlings») bidrag er merkbart. 
Filmen inneholder det meste sjangeren krever. 
Og mon tro det blir en firer. 
",1
"Anmeldelse:«Personal Shopper» 

Olivier Assayas' lekne og sjangeroverskridende drama byr på spøkelser, sorgprosesser og Anders Danielsen Lie. 

FILM: 
Som skuespiller i Olivier Assayas' «Personal Shopper», står Anders Danielsen Lie for det eneste norske innslaget i hovedprogrammet i Cannes i år. 
Og det er en besynderlig film han er med i: 
«Personal Shopper» er en ironisk spøkelseshistorie med skrekk- og thrillerelementer hvor halvparten av dialogen foregår per SMS, og hvor publikums vilje til å følge filmen inn i absurde blindgater virkelig settes på prøve. 

Sorg I handlingens sentrum finner vi Maureen (Kristen Stewart), en ung amerikansk kvinne som bor i Paris, hvor hun livnærer seg ved å kjøpe klær for en rik sosietetskvinne. 

Fritiden tilbringer hun med å lete etter tegn på at hennes nylig avdøde tvillingbror Lewis fortsatt deltar i livet hennes fra det hinsidige, hvilket innebærer at hun bruker mye tid på å tusle rundt i et gammelt hus og vente på paranormal aktivitet. 

I de fleste betydningsfulle regissørers filmografier finner man små og uvesentlige — men like fullt høyst severdige — filmer, og det er denne kategorien «Personal Shopper» sorterer inn under. 
Den er velspilt og dyktig fortalt, men samtidig får man følelsen av at handlingen har blitt til som et resultat av en serie praktiske utfordringer etter modell av Lars von Triers «De fem benspænd». 

Manuset synes å ha blitt skrevet underveis, og når Assayas setter punktum med en slutt som er spesialkonstruert for å irritere publikum, er det fordi han har malt seg inn i et hjørne. 

Lek 
Det vil si, først og fremst er «Personal Shopper» spesialdesignet for å fjerne all tvil om at «Twilight»-stjerna Stewart er en svært dyktig og allsidig skuespiller. 

For med mobiltelefoner og tomme hus som sine mest sentrale motspillere, bærer den unge amerikaneren Assayas? lekne og sjangeroverskridende sorgbearbeidelsesdrama på sine høye, uttrykksfulle skuldre. 
",1
"Jovial innvandrer møter mistenksomme nordmenn:Konseptet er alt litt slitent 

Satiren er ikke morsom nok i «Det norske hus». 

FILM: 
Egentlig hører det med til sjeldenhetene at satire er ordentlig morsomt – kanskje fordi satiren ofte er drevet av indignasjon. 
Bak en tynn maske av tøys bor en frådende harme. 
Klovnen er en moralist. 
De som harseleres med, er ikke så mye folk som symptomer på et samfunn på sykeleie. 
Indignasjonen er i høyeste grad til stede i Jan Vardøens komedie «Det norske hus». 
Vardøen, utelivsimpresarioen som har blitt flyktningforkjemper og filmskaper, har rettet siktet mot selvgode nordmenn er skeptiske til alt som ikke er søvndyssende velkjent, og skyter med pumpehagle. 

Stivbent premiss 

Konseptet har rukket å bli litt stivbent og slitent – jovial og hjertegod innvandrer møter mistenksomme og fordomsfulle innfødte – men setter opp et ganske effektivt premiss. 
Ramin (Sharukh Kavousi) innrulleres på et norskhetsakademi. 
Han må gjennom en myriade små prøver, som inkluderer skismøring og uforpliktende sex, for å vise at han er norsk nok til å få bli i landet. 

Først langt om lenge kommer det fram hva Ramin er utover å være innvandrer; et poeng åpenbart avfødt av en frustrasjon over at det mest interessante ved innvandrere kan synes å være hvor høyt de scorer på en vag norskhetsskala. 

Småmorsom Schøyen 

Noe av den overlappende og nervøse ordvekslingen mellom Hege Schøyen og Helén Vikstedt, der de skal prøve å sette ord på akkurat hva som gjør Norge så storartet, er småmorsom. 

Ellers fylles tiden med en rekke innfall som ikke føres fram til noe egentlig overrumplende poeng, men vasser rundt i dammen av norskhetsklisjeer. 
Når Ramin skal søke om oppholdstillatelse, er det et byråkratisk mareritt som tar ham fra naust til naust og til forskjellige inkarnasjoner av Egil Hegerberg, i en parallell til «Syvende far i huset». 
Det virker som en litt snedig idé helt til det slår en at «Syvende far i huset» strengt tatt er ganske repetitiv. 
Et spark til Siv Jensen og Per Sandberg blir bare vulgært, ubekvemt i sin aggressivitet. 

«Det norske hus» rommer både medfølelse og harnisk. 
Dessverre mangler den i stor grad morsomme øyeblikk. 
Kanskje man rett og slett burde lage komedie av noe man gir litt mer faen i. 
",0
"Er det endelig Sanas tur til å hooke?
Sesongstarten av «Skam» er effektiv og ganske insisterende. 

«Jeg hooker ikke», sa Sana Bakkoush, andre gang vi møtte henne i første sesong av «Skam». 

Enda så mange fester, russebuss-rullinger og vorspiel det har blitt siden, har hun stått støtt ved det løftet. 
Ingen alkohol, og ingen gutter. 
Det er så etablert for hele gjengen at ingen reagerer da Vilde skriver i en sms: 
«Alle dere har hatt kjærester unntatt meg». 
Sana teller ikke. 

Blir sesong fire, med Sana i hovedrollen, den første uten et sentralt kjærlighetsplott? 
Selvsagt ikke. 
Derimot tyder mye på at prinsippene hennes blir satt kraftig på prøve. 

Ny William 

For første episode gir oss ikke bare én ny gutt, men fem. 
Sanas favoritt er åpenbart Yousef, to år eldre og bestekompis med Elias, broren hennes. 
Å høre stemmen hans fra stua, betyr nytt lag med leppestift foran speilet i gangen. 

Sana har enda en eldre bror som vi ikke har møtt, og som er forlovet med «hijabpoliti»-sjef Jamilla. 
Sana har tidligere forklart den tidlige forlovelsen (Jamilla var 17) med at «hun er keen på sex» (sesong to). 
Kanskje tenker hun også at ting må gjøres i den rekkefølgen. 
Men de ikke-muslimske venninnene har ikke de samme sperrene - snarere har denne sesongen allerede bydd på mer detaljert sexprat enn alle de tre foregående til sammen. 
Og hva skjer når de møter Elias og co? 
Da får vi en svett muskelspill-scene av samme kaliber som traileren til tredje sesong - du vet, den med våte boxershortser i guttegarderoben. 
Mens Nelly synger «Hot In Herre». 

Det er ingenting som er så effektivt som et nytt romantikkplott når ny problematikk skal under lupen. 
Og det er ingenting som er så (dåne-)dramateknisk effektivt som umulig eller «forbudt» kjærlighet. 
Bare se på Noora og William i sesong to. 

Suksessoppskriften 

«Skam»s suksessoppskrift har vært aktuell og viktig tematikk parret med inderlige historier om kjærlighet og vennskap. 
Det har vært strålende gjort, med friske plott som har lekt med romantiske klassikere heller enn å kopiere dem («Stolthet og fordom», «Romeo og Julie»). 
Og temaer som psykisk sykdom, homofili, slutshaming, spiseforstyrrelser og overgrep har vært tatt opp som en naturlig del av en generasjonsfortelling, stort sett uten påtrengende pekefingre. 

Beskrevet for utenforstående kan serien virke uspiselig politisk korrekt, men med visse unntak har den servert flere spørsmål enn løsninger. 

Men så har den altså spart det vanskeligste temaet til slutt: 
Religion (og islam). 
Her er det så mange salater å tråkke i at det alene kan forklare hvorfor Sana er den første hijabkledte hovedpersonen i en norsk ungdomsserie. 
Det gjør henne ikke mindre viktig. 
Religion er en såpass stor del av livet til mange norske tenåringsjenter i dag at det ikke er til å komme utenom for en serie som «Skam». 

Gjentakelser 

Første episode av Sanas «Skam» starter overtydelig, med gjentatte hint om dilemmaet hennes: 
Hvordan være ei selvstendig, frittenkende muslimsk jente i Norge i dag? 
Og, kan vi legge til, i en ikke-muslimsk venninnegjeng? 

Til tross for det insisterende anslaget, henger vi med og føler med Sana, og for ikke-muslimene blant oss blir det et stjerneeksempel på hvordan gode fortellinger kan sette oss i andres sted og skape forståelse. 
Avslutningsvis ser vi så altfor godt hvorfor hun ikke hadde lyst til å spleise sin vennegjeng med brorens. 
Det skjærer i hjertet. 

Samtidig er det også en himmelropende forutsigbar start, med tanke på tidligere sesonger. 
«Skam» må vokte seg for å gå i samme fella som så mange andre hitserier har gjort før, der de siste sesongene er bleke kopier av de første. 

Tøff jente med prinsipper som blir satt på prøve av kjekk gutt - det er et «Skam»-plott vi har sett før. 
Religionstematikken gir en ny og definitivt viktig vri på det hele, men sesongen bør gjøre mer ut av den eller ha mer i ermet, skal den nå opp til de foregående. 
",1
"En film som bokstavelig talt taler til menigheten – og ytterst få andre
En far fortært av sorg og skyld tilbringer en helg med Den hellige treenighet i «The Shack». 

FILM: 
Såkalt «faith-based film» har et dårlig rykte. 
Kritikken går som regel på at filmene er såpass snevert vinklet inn mot et kristent publikum at de hopper bukk over grunnleggende dramatiske krav og gyver direkte løs på teologiske problemstillinger som de tar i med silkehansker. 
Det har heller ikke hjulpet at disse filmene tradisjonelt har hatt små budsjetter og brukt Jehovas vitners forkynnelsesblad «Vakttårnet» som estetisk forbilde. 

Fordommer 
I takt med at sjangeren har etablert seg som en pålitelig pengemaskin, har imidlertid disse filmene blitt mer stuerene i Hollywood. 
Budsjettene er ikke lenger merkbart lavere enn andre amerikanske dramaer, og hovedrollene gestaltes av stadig større navn. 
Man kan også spørre hvorvidt det er noen fundamental forskjell på det å forvente en kristen overbevisning hos sitt publikum og den sterke emosjonelle tilknytningen som er påkrevd for at en film som «Star Wars: The Force Awakens» skal gi mening. 

Stuart Hazeldines «The Shack» oppfyller imidlertid de fleste fordommene om faith-based film: 
For at den emosjonelt og psykologisk skakkjørte Mack (Sam Worthington) skal kunne forsone seg med sin unge datters dødsfall, tilbringer han nemlig en helg på hytta med ikke bare Jesus Kristus i egen høye person (Aviv Alush), men også Den hellige ånd (Sumire Matsubara) og Gud selv (Octavia Spencer). 
Sistnevnte er skikkelig god til å lage mat, og dessuten en stor Neil Young-fan. 
Glimt i øyet har hen også. 

Forsoning Mack er vokst opp med sin fars gammeltestamentlige kristendom, og det store spørsmålet er om han makter å slippe Det nye testamentets Gud inn i hjertet sitt. 
Lignelsene står i kø når trekløveret på klassisk Mr. Miyagi-vis guider hovedpersonen gjennom et landskap hvor amerikansk mainstream kristendom high five’er høytflyvende Oprah Winfrey-åndelighet, før de ender opp akkurat der vi alle visste de ville ende opp fra begynnelsen av. 
Men når en film bokstavelig talt taler til menigheten på denne måten, vil dét neppe overraske eller skuffe noen av de oppmøtte. 
",0
"«Prippen» er ikke et ord som kler «Mandagsklubben»
Litt mer rølp hadde ikke skadet. 

Dag Sørås som antyder at han har «leika med et par peniser i min ungdom» mot betaling. 
Atle Antonsen som holder en liten forsvarstale for nazi-Tyskland («De var jævlig gode på infrastruktur, da! 
Og sysselsetting!»). 
Else Kåss Furuseth som spør Jonas Gahr Støre om han vil «grab'em by the pussy» hvis han blir statsminister. 

«Mandagsklubben» anno 2017 forsøker å holde sin arv i hevd. 
Programmet har vært elsket og hatet, lagt ned og relansert flere ganger siden premieren på TVNorge i 1996. 

Se og Hør har blitt liksom-tisset på, en kanaldirektør blitt kalt «velfødd» i beste sendetid (skandale!) og det amerikanske flagget har gått opp i røyk. 

Litt prippen 

2017-panelet jakter fortsatt på den latteren som kommer når noe er bare så vidt innafor, og derfor befriende, hylende morsomt. 
Men de husker nok også at forgjengeren i sin tid ble felt i Pressens faglige utvalg (for Otto Jespersens «jødemonologer» i TV 2s «Torsdagsklubben»). 

Derfor var det langt flere «tenker vi stopper der» eller «offda» fra programleder Anne Rimmen, enn det var drøye onelinere i premiereprogrammet. 
Litt premierenerver er det selvsagt lov å ha, men «prippen» er ikke et ord som kler «Mandagsklubben». 

Morsommere nyhetsbilde 

Spørsmålet er om det er mulig å lage et humorprogram som baserer seg på å si litt upassende ting om nyhetsbildet, i en tid da seerne gjerne sitter og deler enda morsommere kommentarer på Facebook og Twitter. 

Nå har jo nyhetsbildet forbarmet seg over Rimmen &co;, og servert ekstra mange godbiter i uka før premieren: 
Fra hijab-krangel i frisørsalongen, til Melodi Grand Prix (akkurat der er kanskje ikke timingen helt tilfeldig, forresten), for ikke å snakke om den evigvarende vitsegeneratoren over dammen. 

Problemet med et sånt utgangspunkt er at du risikerer at nyhetsbildet i seg selv er morsommere enn dine kommentarer til det. 
Som da ukas gjest, Jonas Gahr Støre, forsøkte å vitse med ukas store viralvideo. 
Mannen som får det viktige BBC-intervjuet sitt spolert da begge ungene hans kommer valsende inn i bakgrunnen. 

Genial sommerhit 

«Mandagsklubben» spilles inn bare noen timer før sending, i motsetning til for eksempel «Nytt på nytt», som er en hel dag gammelt. 
Det er et smart trekk som kan gi programmet nødvendig aktualitet. 
Men da må panelet tørre å løsne litt på snippen, for til tross for Rimmens offing, var det lite som ikke så ut til å være nøye planlagt på forhånd i premiereprogrammet. 
Elses flørting med Jonas inkludert. 

Rett skal være rett: 
Noe av det aller mest planlagte var også noe av det morsomste. 
Calle Hellevang-Larsens «sommerhit» bestående av tekstmeldingene mellom Gjermund Cappelen og Eirik Jensen, framført med hjelp fra Sondre Lerche, var rett og slett genial. 

Og den hysteriske slapstick-bonanzaen med skjult kamera, niqab og glatt underlag var skarpere enn det meste av det panelet hadde å komme med. 

Men så fikk han også lov til å holde på mye lenger enn sine kolleger oppe på scenen før han ble avbrutt. 
«Mandagsklubben» holder til i en bar, men foreløpig virker TVNorge litt for redde for å knuse noen glass. 
Bittelitt mer rølp hadde faktisk vært av det gode, denne gangen. 
",0
"Snakkes aldri, «House of Cards»
Like lettvint som en Disney-moral, bare med motsatt fortegn. 

Dette skulle vært en anmeldelse av «House of Cards». 
I stedet ble det et avskjedsbrev. 
Eller et mistillitsforslag, om du vil. 

I sesong 5 om familien Underwoods helsprø eventyr i Det Hvite Hus er det snart valg for Frank, med kona Claire som visepresidentkandidat. 
Tradisjonen tro er veien til seier sperret av ytre hindringer: mer eller mindre rettskafne politiske motstandere, spøkelser fra fortiden, og det demokratiske system. 
Alt som før, altså. 

Det var aldri vanskelig å la seg underholde av «HoC», med akkurat nok driv og ytre estetisk verdi til at de mange svakhetene ble dekket. 
Det begynner å bli vrient å se gjennom fingrene med dem. 

De ytre skjønnhetsplettene er nå en ting: selvtilfreds dialog med langt mindre finesse og innsikt enn den selv tror, retningsløse bi-historier, krøkkete sceneløsninger (spesielt folkemengder og fiktive tv-sendinger), «sjokkerende» innsikter like originale som å vitse om Rune Rudberg, og et fascinerende pregløst rollegalleri som sjelden får være mer enn knagger å henge plottet på. 

Tom påstand 

Verre er det hvor lite den klarer å gjøre seg fortjent til sitt påtatt kølsvarte og «realistiske» verdenssyn, der alt og alle kan kjøpes, systemet er rigget, og ingen gode gjerning forblir ustraffet. 
Sånt kjennes kanskje instinktivt «sant» ut, fordi «mørkt» er blitt synonymt med «voksent» og «ekte», lizm, men for meg gir det ikke gjenklang i virkeligheten. 

Jada, verden er et ganske mørkt sted, men den er langt mer kompleks og dynamisk enn det «HoC» påstår. 

Å spekulere i og appellere til vår iboende bekreftelsesbias på denne måten resulterer i beste fall i døllt og innsiktsløst drama. 
I verste fall legitimerer det politiker- og systemforakt, selvtekt og konspiranoia. 

Historier må forfekte nihilisme så mye de vil, men da bør de pokker meg gjøre seg fortjent til det via handling og karakterer med et fnugg av emosjonell sannhet i seg. 
«HoCs» verden blir bare en stor påstand, som dramaet aldri greier å argumentere for tilfredsstillende. 
Hvis tv-serier hadde vært en ungdomsskoleklasse, ville «House of Cards» vært han fyren med emo-lugg og sort hette på bakerste rad som mener alle andre er falske, uten å innse at han er den største posøren av dem alle. 

Det blir like uoppriktig og lettvint, bare med motsatt fortegn, som Disney-moraler der alt kan løses med en god klem. 

Verdiløs protagonist 

For samme hvor fengslende Kevin Spacey er (på tide at en så god skuespiller slutter å sprade selvtilfreds rundt og heller får seg en jobb som utfordrer ham litt), er Frank Underwood fortsatt blottet for det viktigste en menneskelig og flerdimensjonal rollefigur trenger: en indre konflikt. 
Vi frykter aldri for hvem som vinner kampen om hans sjel, for det finnes hverken en kamp eller en sjel, noe han er både helt klar over og tilfreds med, han opplever intet selvbedrag eller livsløgn. 
Selv Machiavelli mente han handlet i statens interesse. 
Selv Trump tror på det han sier. 

Frank er derfor dømt til å være en endimensjonal tegneserieskurk, Washingtons svar på den intergalatktiske ildballen som vil sluke jorden i «Det 5. Element», bare fordi. 
Ildballer gjør seg i scifi-fabler, men har mindre plass i politisk drama som angivelig skal speile virkeligheten. 
Som en Iago som hvisket gift i øret på kongressmann Russos Othello i sesong 1 passet han inn, men som en protagonist vi skal bry oss om er han verdiløs, fordi den indre reisen hans ikke bare er flat, den var over før serien begynte. 

Så dette blir mitt stoppested, Frank. 
For innsiktsfullt dramatisert, troverdig maktkamp, går jeg heller til Shakespeare, «Game of Thrones» eller «Veep» fra nå. 
Eller «Paradise Hotel». 

Snakkes aldri, «House of Cards». 
",0
"Kanskje TV 2 kaprer noen av disse så svært ettertraktede yngre seerne, også
Vi har anmeldt TV 2s nye humorsatsinger. 

TV-HUMOR: 
«Ingen liker nye folk på tv», slår det kjente ansiktet Morten Ramm og hans ganske ukjente kumpaner fast i kor i åpningen av første episode av «Humornieu», som tar steget fra nett til tv. 
«Humornieu» lykkes så langt nest best av de fire nye humorprogrammene som har premiere i TV 2s nye satsing denne uka. 
De tre andre er «Aktiv på dagtid», «Live på direkten» og «Sølvrekka». 

Jeg liker nye folk på tv, og «Humornieu» består utover Ramm av blant annet sketsjer og absurde intervjuer med Mette Alstad, Bjørn Asgeirsson, Amanda Erlandsen, Martin Marki, Erlend Mørch, Fredrik Kvaløy og Vegar Tryggeseid. 
Særlig sistnevnte Tryggeseid er en svært original komisk type, som minner noe om de absurde tekstene og gestene til det eminente svenske «Klungan»-kollektivet, som har laget mesterverket Ingen bor i skogen (2010) for SVT. 

Særegne Tryggeseid leverer «den nieue humoren». 
Alstad og Erlandsens «Singer Songwriter Girls» er artig, og ellers viser Marki og Mørch sprudlende slapstick og veslevoksent vidd i sketsjer om sjekking og om å være sammen med mora til en kompis. 

Sleiv på direkten 

«Live på direkten» – som programlederne Einar Tørnquist og John Brungot stadig minner oss om at går på direkten – harselerer med ukas nyheter gjennom sketsjer med personparodier. 
Første gjester var Ingrid Gjessing Linhave og Vidar Magnussen. 
Når man skyter på direkten, er enkelte sleivspark utenfor mål å forvente. 
Det skjer jo i et av forbildene Saturday Night Live også. 
Men det ble litt for mye fnising på scenegulvet, og litt for lite latter i sal og stue i første sending. 

Programmet har ikke helt funnet formen, og med og uten kostyme datt parodiene som perler fra ei snor: 
Anne B. Ragde og Unni Lindell, Andreas Thorkildsen, Henrik Ingebrigtsen og faren, Kygo, Vidar Magnussen (parodiert av dem alle, inkludert ham selv), Marcus og Martinus, Hitler («Jeg elsker Skam») og Quiz-Dan Børge, blant andre. 
«Paroditime?» spurte Magnussen da han «fersket» de andres bakparodiering, og spørsmålet kan stå som en tittel for første program. 

Personparodi er en kunst som krever nitid forberedelse, og den faller fort gjennom i tilsynelatende teatersportsk revyimprovisasjon. 
Avslutningssketsjen om Dan Børges «frieri» til yngre seergrupper rammer også dem selv. 

«Stavangerkameratene» er lovende som sketsjeserie, og konseptet med gjetninger om innholdet bak avisenes betalingsmurer kan bli et pluss. 
Men aller best var den godt skrevne OL-sangen fremført i en musikkvideo, der Brungot på indirekten traff med det lattervekkende refrenget «Hvor var det det var igjen? 
Hvem var det der igjen? 
Hva heter det der igjen?». 
Flere slike gjennomarbeidete sketsjer bør få klatre over personparodimuren. 

Slakt liv på dagtid 

«Aktiv på dagtid» er et originalt konsept med «sitte ned»-komikk og kaffeslabberas, langsom dagtidstv om dagtidsliv. 
Slaktive komiker Lars Berrum inviterer ulike mennesker som ikke arbeider på dagen – som pensjonister og livsnytere – hjem til leiligheten sin. 
I tillegg inntar en gjest (Martin Beyer-Olsen, Sandeep Singh) kjøkkenet for å mikse drinker, og skuespiller Kim Kolstad broiles etter 15 år i samme rolle for Hollywood med gjentolkninger av Braveheart og Jim Carrey. 
Hm. 
Det funker fint. 

Pensjonistene Trulte og Paula er artige i sin tolkning av den yngre generasjonen i første episode, og de to livsnyterne i andre episode serverer ost og sparetips, som «DINK» («Dual Income, No Kids»), som naturlig nok gir gode reisemuligheter. 
Et annet ok konsept er testingen av yrker som ikke krever utdanning, som matsykkelbud og portør. 

Og til sist fyller et livemusikkinnslag stua. 
Programmet er løst, slarvete og eksperimentelt, og skal ha honnør for forsøket på å sprite opp dagtiden. 
Som Berrum selv sier: 
«Jeg har kost meg masse.» 

Gull i «Sølvrekka» 

Men, blant de fire tv-debutene funkler tv-programparodiserien «Sølvrekka» gjenskinn sterkest. 
«Sølvrekka» viser at fokusert og sofistikert programparodi er morsommere enn halvimprovisert og plump personparodi. 
De unge skuespillerne Even Torgan (23), Emilie Skolmen (23), Henrik Fladseth (26), Oda Djuplasti (20), Mathias Luppichini (24) og Kristin Jess Rodin (27) skaper karakterer innenfor kjente tv-formater og forankrer humoren innenfor klare rammer. 
Caroline Johansens instruksjon holder tungene oftest godt unna kinnet, og særlig Skolmen og Fladseth imponerer med nyansert spill. 
De skaper finmaskete pinlige situasjoner og overraskende punchlines med stemme og mimikk. 

Tilskueren får kjørt kjevene i de to første episodene. 
Programmet switcher elegant mellom tidvis hysterisk morsomme parodier som «Kransekakekrigen», «Sentralstøvsugeraften», «Petter Hestejente – 52 dager på ridesenter», «Hvem innbiller du deg at du er?», «AdoptAway», «Visning», «Natteravnene», «Fornemmelse for ånder», «Designdrømmen» og «Lei av meg». 

En rørt ung mann finner ut at han er i slekt med apene, et ungt par blir endelig lykkelige etter å ha adoptert bort barna, meglere byr latterlig lavt og høyt, en bestefar skrur «mystisk» av strømmen, og middelalderske «GoT»-natteravner griper ikke inn i sverdduell, men ringer foreldrene. 
I «Lei av meg» gråter generasjon prestasjon i gruppeterapi over sin mislykkethet: ikke klare å hoppe fire meter over en mur, ikke klare å løfte hesten sin, og ikke klare å dyrke særegne jordbær: 
«Jeg vil at mine jordbær skal være like store som en handlevogn.» 

Jeg lo høyt mange ganger av de to første episodene, og gleder meg til resten. 

Tar opp konkurransen 

Med denne humorsatsingen tar TV 2 opp kampen med TVNorges, som de siste årene har levert blant annet «Ylvis», «Brille», «Helt Perfekt», «Kongsvik» og »Neste sommer». 
De gamle er kanskje eldst, men blant ukas fire TV 2-premierer er de yngste klart best. 

Styrken i satsingen er variasjonen og bredden i humorformene, fra sketsjer, slapstick og revy til slakk skravling og absurd satire. 
Det er godt å se slike eksperimenter slippe til hos TV 2. 
Og med talenter som Tryggeseid, Skolmen og Fladseth kanskje kanalen kaprer noen av disse så svært ettertraktede yngre seerne også. 
",1
"Absurdistisk satire over sosiale medier
Anmeldelse: 
«The Lobster» 

FILM: Yorgos Lanthimos’ 
«Dogtooth» er en av 00-tallets beste og mest formfullendte debutfilmer, og introduserte verden for en særegen regissørstemme som hadde funnet den perfekte balansen mellom form og innhold på første forsøk. 
Dermed skapte den også skyhøye forventninger til Lanthimos’ videre produksjon, som både oppfølgeren «Alps» og hans første engelskspråklige film «The Lobster» har strevd med å innfri. 

Lover «The Lobster» er en absurdistisk fabel lagt til en nær framtid, eller parallell virkelighet, hvor det er forbudt å være enslig. 
Her fraktes mennesker som mislykkes i å finne en livsledsager til et hotell hvor de får 45 dager på seg til å danne par med en av de andre gjestene, og dersom de ikke greier det, blir de forvandlet til et valgfritt dyr og sluppet ut i det fri. 

Filmen åpner med at hovedpersonen David (Colin Farrell) sjekker inn på hotellet etter at kona hans har forlatt ham til fordel for en annen mann. 
Selv om han raskt får god kontakt med et par av de mannlige gjestene (Ben Wishaw, John C. Reilly), viser det seg langt vanskeligere å finne en romantisk partner. 

Faktisk er det ikke før han sendes ut på jakt etter de mystiske einstøingene som lever i skogene rundt hotellet, at han finner en kvinne han har lyst til å leve sammen med (Rachel Weisz), men dessverre er deres kjærlighet forbudt. 

Regler 
En stund fascinerer «The Lobster»s diskrete absurditeter som ren underholdning. 
Lanthimos er en stilsikker regissør, og hans tredje film preges av vakre bilder i kalde fargetoner og en tilnærming til rytme og bevegelse som sender tankene hen til Roy Andersson. 
Hos Lanthimos er komedie og tragedie eneggede tvillinger, og denne flytende overgangen gjenspeiles i det faktum at det kun er små detaljer som skiller den verden vi presenteres for på lerretet fra vår egen. 

Etter hvert som filmen avslører stadig nye fasetter av sitt bisarre univers blir det imidlertid klart at det ligger et slags mønster i bunnen. 
Så å si all verbal kommunikasjon i «The Lobster» foregår i det samme upersonlige toneleiet, og de fleste rolletolkningene har et flatt og nærmest autistisk preg, som om skuespillerne var forhindret fra å ta i bruk sitt fulle uttrykksregister. 
Dertil kommer det faktum at all mellommenneskelig omgang er regulert av innfløkte retningslinjer som umuliggjør spontanitet og ureglementert entusiasme. 

Retningslinjer Disse elementene gjør det nærliggende å tolke «The Lobster» som en satire over kjærlighetens kår i en verden der sosiale medier definerer rammebetingelsene for menneskelig kontakt. 
Det er som om menneskene som befolker dette universet har smeltet sammen med brukergrensesnittene i datingappene sine, med det resultat at sentrale menneskelige erfaringer og omgangsformer ganske enkelt har blitt eliminert. 
Og den store tragedien – eventuelt punchlinen – er ikke at denne irrasjonelle praksisen gjør disse menneskene ulykkelige, men at den gjør dem såpass emosjonelt avstumpede at den eneste følelsen de er i stand til kjenne på er et trykkende, uspesifisert savn. 

«The Lobster» nevner naturligvis aldri sosiale medier med et ord. 
Snarere spiller den ut sin dystopiske visjon av moderne kommunikasjon som en svart og underfundig komedie som publikum kan humre over, helt til latteren en vakker dag blir sittende fast i halsen. 
",1
"Ti minutter ut i første episode dør Drew Barrymore.Fem minutter seinere misunner jeg henne 

Det er mer enn hovedpersonen i Netflix' nye serie som mangler puls. 

Nei, den overskriften er ikke en spoiler, det er grunnpremisset i humorserien «Santa Clarita Diet». 

Det bør her understrekes at «humorserie» ikke er en beskyttet tittel. 

Sheila og Joel (Drew Barrymore og Timothy Olyphant) bor i en «Frustrerte Fruer»-aktig snuplassgate i den generiske småbyen Santa Clarita, der de jobber som eiendomsmeglere. 
De har en sarkastisk tenåringsdatter à la «Holms», naboene på hver side av huset er snokete, pedantiske og kranglevorne (fordi noe må man jo lage konflikter av for å fylle episodenes tilmålte halvtime), de har parodisk sjåvinistiske kollegaer, og en generelt matlei innstilling til livet. 

Zombiekannibal 

Men trurukke Sheila en dag føler seg litt uggen, spyr ned hele visningsobjektet foran klientene, avgår ved døden og våkner til live igjen med ny appetitt på både livet, sin mann og mennekekjøtt, a? Typisk. 
Og så står de allmenngyldige utfordringene i kø: hvordan kvitte seg med lik uten at politinaboene ser det, hvordan skaffe ferskt menneskekjøtt til kona, hvordan ta den kinkige praten med datteren om at mamma har blitt en slags zombie-vampyr-kannibal. 
Sånne ting. 
Et eller annet sted inni her er det muligens også en bærende metafor om forbrukersamfunnet, midtlivskriser og kostholdsdiller som skal bedre livet ditt, men hvem vet. 

Første episode her er i det hele tatt så drepende umorsom at man får god tid til å spørre seg hvorfor denne serien finnes. 
Var den en gang en god, særegen idé med både brodd og noe på hjertet som ble slipt ned av Hollywoods sandpapir? 
Eller er dette bare et sånt tilfelle der alle involverte har insistert «totally guys, dette blir DØDSmorsomt» høylytt nok til at beslutningstakerne har sagt ja i frykt for at konseptet er genialt hinsides deres fatteevne. 
Sluttproduktet biter uansett så lite fra seg, og er et så ugrasiøst Frankenstein-monster sydd sammen av deler som ikke matcher, at man kan spørre seg om eksistensgrunnlaget er å servere anmeldere med forkjærlighet for billige ordspill en drøss med zombie- og kannibalmetaforer på sølvfat. 

Til seriens forsvar skal det sies at det tar seg opp i episode to. 
Der lander anslagsvis fire av vitsene, som tross alt er en stigning på 400% fra førsteepisoden. 
Selv en ødelagt klokke går riktig to ganger i døgnet. 

Barrymore og oppkast 

Det er mulig jeg er streng nå – digger du Drew Barrymore og oppkast kan du sikkert legge på et par terningøyne – og jeg sier ikke at forstadskannibalisme er iboende umulig å lage komedie av, men for at humor som dette skal treffe er den nødt til gi en følelse av morsomt-fordi-det-er-sant – ikke det ytre kannibalplottet, men underteksten og analogiene. 
I stedet får vi observasjoner som er drøvtygget gjennom fire sitcom-kumager før de kommer ut som skygger av skygger på andre siden og gir oss et univers som ikke har noe med noenting å gjøre, timing og tone som er imponerende i sin umusikalitet, visuelt særpreg likt null, skuespill som passer bedre i en studiositcom à la «Carl & Co.», rollefigurer så overtydelig og ulne at motivasjonen presterer å være over- og underfortalt på samme tid, og et plott der alle må være idioter og/eller drittsekker for at det skal gå opp. 

Resultatet er en like livløs serie som den plastikktilværelsen den påberoper seg å ha skråblikk på. 

Vil du ha høykvalitets småbymørke? 
Se «Breaking Bad». 
Kannibalisme opphøyet til kunstopplevelse? 
Gå for «Hannibal». 
Vitser med høyere latterfrekvens enn «Santa Clarita Diet»? 
Kjøp en kransekake. 
",0
"Intenst drama når sex entrer jenteskolen
Sofia Coppolas siste er et medrivende melodrama i vakre sørstatsomgivelser. 

CANNES (Dagbladet): 
Egentlig kunne det kanskje gått helt fint med den feminine syvstjernen som har blitt igjen på Miss Farnsworth jenteskole i Virginia, selv om borgerkrigen raser utenfor. 
Rektor (Nicole Kidman) og fransklæreren (Kirsten Dunst) holder overoppsynet med de fem elevene, som pent broderer og bøyer franske verb, og det største problemet synes å være de himlende øynene og stumme motstanden til rebellen Alicia (Elle Fanning). 

Men så forbarmer de seg over en skadet soldat (Colin Farrell), eller, for å si det på en annen måte: 
Sex gjør sin entré. 
Alle pynter seg litt mer enn vanlig. 
Alle begynner å følge med på de andre på en ny måte. 
Og den nyankomne er på alle måter klar over den seksuelle makten han har, og bruker den på alle måter han kan komme på, for å stå levende igjen på slutten. 
Og så er det ikke sikkert han er den sterkeste, til sist, likevel. 

Vaskeekte melodrama 

Dette er i korte riss melodramaet - for dette er vaskeekte melodrama, og stolt av det - som utspiller seg i Sofia Coppolas siste film, «The Beguiled». 
Rundt de tallrike intrigene ligger et nesten i overkant vakkert sørstatslandskap, der stråler av morgenlys treffer glitrende piletrær som selv synes å strutte og glinse. 
Sanseligheten settes både to og tre streker under, hele tiden. 

Det campy kan vel ikke sies å være så helt fraværende, men først og fremst plasserer «The Beguiled» seg som en del av sørstatsgotikken: 
Fablene om de mørke driftene og hangen til sex og vold som ligger under overflaten, under de store skjørtene, de slepne høflighetsfrasene, de siselerte bourbonglassene og de evinnelige broderiene. 
Stemningen er slik sett både velkjent og ganske uimotståelig. 
Men det som skjer, føles særs allment: 
Spenningen og rivaliseringen innad i jentegjengen, den intense og samtidig vage måten rundbrenneren snakker til den kvinnen som tilfeldigvis befinner seg foran ham akkurat i øyeblikket. 

Farrell som forfører 

Farrell virker uhyre bekvem i denne rollen; trygg i sin egen kropp og så sikker på sin egen tiltrekningskraft at han knapt trenger å gjøre noe, han vet kvinnene vil komme til ham — frem til det rakner også for ham. 
Den lange luggen føles litt anakronistisk, men sammen med kinnskjegget gir det ham en air av den unge Elvis som neppe er tilfeldig, med tanke på hvor bevisst Coppola bruker de popkulturelle referansene sine. 

I det hele tatt er castingen noe nær perfekt: 
Nicole Kidman er taust truende og kokett uforutsigbar på en måte som minner om stjernerollen hennes i «To Die For», og Coppola-gjenganger Kirsten Dunst gjør inntrykk som den av de syv som kanskje både er mest sofistikert og mest sårbar. 
Alt dette knytes sammen i det som til syvende og sist blir et slag mellom mannlig og kvinnelig, utspilt med alle tilgjengelige våpen. 

De skuffede her vil først og fremst være de som har lengtet etter et elegisk, ettertenksomt drama à Coppolas tidligere mest anerkjente filmer, «The Virgin Suicides» og «Lost in Translation». 
«The Beguiled» er et helt annet beist; ikke like emosjonelt poetisk eller psykologisk dyp, men mer robust, full av herlig handlekraft, og enormt underholdende. 
Én ting er nord og sør og sånn, kampen på kammerset kan føles nærere og mer spennende. 
",1
"Både spekulativ og ærbødig, klisjépreget og faktabasert, klissete og rørende
«Patriots Day» er en usedvanlig effektiv og medrivende thriller, svøpt i et blodig amerikansk flagg. 

FILM: 
Peter Bergs «Patriots Day» kan grovt sett sees på to måter, og valget av perspektiv bestemmer i stor grad hva slags filmopplevelse man vil få: 
Enkelte vil oppfatte den som et pompøst og usmakelig stykke propaganda som presser en nasjonal tragedie inn i en Hollywood-mal, mens andre vil se den som en usedvanlig velkomponert og medrivende underholdningsfilm basert på virkelige hendelser. 
Sistnevnte tilnærming innebærer høyest underholdningsfaktor, men størst utbytte av filmen får man hvis man har begge perspektivene i hodet på én gang. 

Menneskejakt For «problematisk» er bare fornavnet når Berg dytter den fiktive rollefiguren Tommy Saunders (Mark Wahlberg) inn i den høyst virkelige historien om bombingen av Boston Marathon i 2013. 
Wahlberg gjør som vanlig en upåklagelig jobb med å blåse liv i actionklisjeen han har fått i oppgave å gestalte (denne gang «temperamentsfull politimann med et stort hjerte og et dårlig kne»), og fungerer som et bindeledd mellom de mange små og store historiene filmen gjenforteller. 

Den viktigste av disse er naturlig nok Boston-politiet og FBIs dramatiske jakt på gjerningsmennene Tamerlan og Dzjokhar Tsarnaev, som etter hvert eskalerer til en skjebnesvanger og usedvanlig brutal konfrontasjon i et stille boligstrøk. 
Det at Berg makter å forvandle denne menneskejakten – som mange publikummere kjenner utfallet av på forhånd – til en genuint nervepirrende thriller, vitner om Hollywood-håndverk på høyt nivå. 

Kollisjon 
Og nettopp kollisjonen mellom disse tragiske hendelsene og en regi som benytter seg av samtlige av de mest pålitelige triksene i Hollywoods verktøyskrin gjør det like umulig å redusere filmen til en virkelighetsfjern thriller som til en respektfull hyllest til Boston og bombeofrene. 
«Patriots Day» er både spekulativ og ærbødig, klisjépreget og faktabasert, klissete og rørende – patos-tung, pro-amerikansk propaganda og fengslende, formsikker filmunderholdning. 
",1
"«Collateral Beauty» er som en serie Facebook-oppdateringer fra de mest pompøse vennene dine.
Sentimental reise 

FILM: 
Det var bedre før. 
En gang var tåredynkede amerikanske B-filmer taktfulle nok til å vente til det siste kvarteret før de doserte ut kveldens livsvisdom, innledet med den der spredte gitarakkorden, eller et sig av fioliner. 
«Collateral Beauty» ser ingen grunn til å nekte seg noen ting. 
Hver eneste brikke er en talerstol for små, patosfylte forkynnelser om tap og kjærlighet. 

Stjernetrangt 

Det er mye som er uforklarlig i «Collateral Beauty», ikke minst at den er fylt til trengsel av stjerner som en skulle tro hadde bedre ting å gjøre. 
Will Smith spiller Howard, den vagt briljante reklamemannen som er slått ut etter datterens død og har sluttet å kommunisere med venner som klienter. 
I fortvilelse skriver Howard tre anklagende brev til Døden, Tiden og Kjærligheten, og legger dem i postkassa på hjørnet (ikke spør). 

De havner i hendene på Howards bekymrede kollegaer, spilt av Edward Norton, Kate Winslet og Michael Peña. 
De tre hyrer tre skuespillere, spilt av Helen Mirren, Jacob Latimore og Keira Knightley, til å spille nettopp Døden, Tiden og Kjærligheten, og konfrontere Howard med det han har skrevet, og i praksis komme med små prekener om hvordan han bør forholde seg til dem. 
Så skal de filme konfrontasjonene i smug og bruke snuttene til å overbevise sjefene om at Howard må fritas for oppgavene på jobb (ikke spør, nå heller). 

Og så viser det seg naturligvis at det er noe muffens med disse skuespillerne, og likeens viser det seg at de tre nebbenosene på kontoret tilfeldig også baler med død og tid og kjærlighet og sånn. 

Pompøs smørje 

Will Smith har det med å miste noe av utstrålingen når han skal være seriøs dramaskuespiller, som her, og her går han for det meste rundt i transe. 
Pålitelige folk som Mirren og Norton, derimot, klarer å lette luftfuktigheten noe med sin iboende kvikkhet. 
Her er en og annen fin og spretten samtale. 
Men det fremstår som unntak i en sentimental smørje med påfallende mange replikker som kunne vært lagt ut på FB av de mest pompøse vennene dine, gjerne i løkkeskrift og sammen med et bilde av et tre. 
",0
"Anmeldelse:«A Perfect Day» 

I «A Perfect Day» er krigen en byråkratisk labyrint og et moralsk nullsumspill. 

FILM: 
Kommersiell vestlig filmskaping hviler fortsatt på forestillinger om heltemot og moralsk suverenitet som ble fullstendig ugyldiggjort av Vietnam-krigen, men som har fått såpass sterkt fotfeste i vår del av verden at de har infisert både politisk retorikk og medias forståelsesmodeller. 
I møte med konflikten i Syria — allerede et slags Vietnam for Europa — har imidlertid disse modellene vist seg fundamentalt utilstrekkelige, og det er nettopp denne følelsen av utilstrekkelighet som gjennomsyrer krigsdramaet «A Perfect Day». 

Oppløsning 
Filmen utspiller seg under de siste dagene av krigen i Bosnia, og følger en gruppe hjelpearbeidere (Benicio del Toro, Tim Robbins, Mélanie Thierry og Olga Kurylenko) som gjør sitt beste for å hjelpe befolkningen i et land som er revet i filler av interne stridigheter. 
Men ettersom infrastrukturen har brutt sammen, og makten er fordelt på et lappeteppe av FN-styrker og lokale militsgrupper, er dét lettere sagt enn gjort. 
Og noe så enkelt som å løfte et lik ut av en brønn blir en oppgave som krever betydelige mengder diplomati og reisevirksomhet. 

«A Perfect Day» er en krigsfilm hvor ingen vinner noe, ingen blir reddet og ingen våpen avfyres, for verken den seksuelle spenningen eller del Toro og Robbins? værbitte maskulinitet får noen forløsning. 
Regissør Fernando León de Aranoa har fylt sitt scenario med arketypiske Hollywood-figurer, men snarere enn å la dem spille ut en konvensjonell filmfortelling fylt med action, sex og en moralsk fasit, tvinger han dem til å underkaste seg et realistisk handlingsmønster. 

Pragmatisme 
Resultatet blir en velspilt, morsom og tidvis tankevekkende oppvisning i pragmatisme og kompromissvilje, som synes å handle mindre om virkeligheten enn om måten den tradisjonelt har blitt framstilt på. 
«A Perfect Day» blir nemlig aldri realistisk nok til at dens budskap om krigens komplekse elendighet får noen større gjennomslagskraft, men takket være gode og karismatiske skuespillere fungerer den likevel som en underholdende kommentar til etablerte medieperspektiver på krig. 
",1
"Anmeldelse:«The Green Inferno» 

Eli Roths groteske kannibalsatire er årets hittil mest anbefalelsesverdige terningkast tre-film. 

FILM: 
En av de mest beklagelige bieffektene av «found footage»-grøsserens framvekst, er at skrekksjangeren langt på vei har mistet sin satiriske og samfunnskritiske funksjon.Realisme er hittegodsskrekkens fremste mål hva gjelder miljø- og personskildringer, og bestrebelsene med å konstruere en troverdig virkelighet på lerretet går ofte på bekostning av ambisjonene om å si noe relevant om virkeligheten utenfor kinosalen. 

Grotesk 
Men det finnes fortsatt filmskapere som holder de gamle idealene i hevd, og med «The Green Inferno» leverer «Hostel»-regissør Eli Roth en skrekkfilm som i dobbel forstand trekker veksler på sjangerens historie. 
Filmen henter sin tittel fra filmen-i-filmen fra Ruggero Deodatos «Cannibal Holocaust» fra 1980 (av mange regnet som den første found footage-skrekkfilmen), og hva gjelder tone og humor har den mye til felles med 90-tallets selvbevisste sjangerøvelser. 

Plottet kretser rundt collegestudenten Justine (Lorenza Izzo), som sammen med en gruppe medstudenter reiser til Amazonas i et forsøk på å stanse ulovlig hogst av regnskogen og redde livsgrunnlaget til en indianerstamme som lever uten kontakt med den moderne verden. 
Planen deres går ut på å bruke sosiale medier som våpen og streame sin guerrillaaksjon til hele verden, men de oppglødde twitteraktivistene får raskt erfare at saken er en smule mer kompleks enn de har tatt høyde for. 
Blant annet viser det seg at indianerne de har bestemt seg for å redde både er blodtørstige kannibaler og ivrige tilhengere av kvinnelig kjønnslemlestelse. 

Sarkastisk «The Green Inferno» er en dypt sarkastisk og spektakulært grotesk film, og det at den nå får norsk kinodistribusjon snaut tre år etter premieren, er både et sunnhetstegn og en berikelse for den hjemlige filmoffentligheten. 
Samtidig er den også såpass full av platt dialog, dårlig skuespill og late manusgrep at den diskvalifiserer seg fra å omtales som «god» i ordets tradisjonelle betydning. 

Denne altomfattende halvhjertetheten i konstruksjonen av plott og rollefigurer gjør at filmen hele veien står på nippet til å tippe over i det vekselvis frivillig og ufrivillig komiske, og til syvende og sist er det kun takket være de liberale dosene med grotesk og entusiastisk vold at man tar filmen på alvor. 
I Roths hender blir nemlig de overskridende elementene et effektivt virkemiddel for å kritisere den samme generasjonen som per definisjon er skrekkfilmsjangerens hovedmålgruppe. 

Kritisk «The Green Inferno» er et satirisk portrett av en generasjon som ser verden gjennom sosiale medier — og alltid er parat til å støtte opp om enhver politisk bevegelse med en god sak og et velfungerende brukergrensesnitt — men hvis engasjement er like rastløst som det er uforpliktende. 
Roths kritikk er riktignok mer preget av avsmak enn av treffende analyser, og synes dessuten å propagandere for en avmektig kynisme som er karakteristisk for hans egen generasjon (X). 

Like fullt er det vanskelig å ikke la seg sjarmere av hans brutale og gammelmannsgretne nedsabling av den oppvoksende generasjons nærsynte idealisme. 
Filmer som dette fungerer imidlertid bare når de slår an en nerve i samtiden, og lakmustesten er dermed om ungdomspublikummet filmen markedsføres mot er i besittelse av tilstrekkelige mengder selvironi til å verdsette dens krakilske kvaliteter. 
",0
"Kristoffer Joner overbeviser i en ufordragelig rolle
«Hjertestart» starter som en skarp kritikk av det norske samfunnet, men kapitulerer for klisjeene til slutt. 

FILM: 
På papiret høres Arild Andresens «Hjertestart» ut som hovedoppslaget i et helgebilag: 
Etter at kona Camilla omkom i en bilulykke, er forholdet mellom Kjetil og hans seks år gamle adoptivsønn Daniel preget av gjensidig mistro og følelser av utilstrekkelighet. 
I et forsøk på å finne en bedre løsning for Daniel, tar Kjetil ham derfor med seg til fødelandet Colombia for å finne hans biologiske mor. 
Og som presseskrivet understreker, er det en reise av typen som «vil forandre dem begge for alltid». 

Avstumpet 
På lerretet er «Hjertestart» imidlertid en langt mindre konvensjonell feelgoodhistorie. 
Andresen og hovedrolleinnehaver Kristoffer Joner anstrenger seg nemlig for å framstille Kjetil som en ufordragelig og emosjonelt avstumpet figur, som ser på Daniel (Kristoffer Bech) som «konas prosjekt» som han nå høyst ufortjent har blitt sittende igjen med – et praktisk problem på linje med en hund eller et matkasseabonnement. 

«Hjertestart» er historien om et barn, men barnet er Kjetil; et ektefødt produkt av den norske oljealderen (det er ingen tilfeldighet at filmen starter i Rogaland), hvis tilværelse består av en serie livsstilsbeslutninger som når som helst kan kanselleres dersom man bare er villig til å legge pengene på bordet. 
Og når han til slutt oppnår innsikt om seg selv og tilværelsen, er det etter en pakketursoppvåkning i møte med en materielt fattigere, men emosjonelt rikere sydlandsk kultur. 

Ubehagelig Kombinert med filmspråket, som svinger mellom banal norsk tv-realisme og stemningsfulle innklippsbilder fra Bogotá, underminerer denne klisjépregede slutten «Hjertestart»s muligheter til å si noe sant og forpliktende om det norske samfunnet anno 2017. 
Kjetil er en fascinerende figur, og det at han skildres som noe i nærheten av en gjennomsnittsnordmann gjør ham bare desto mer ubehagelig. 
«Hjertestart» stiller en rekke interessante spørsmål om nordmenns selvbilde, verdensoppfatning, emosjonelle behov og følelse av berettigelse, men besvarer dessverre mange av dem med rene klisjeer. 
",1
"Slites mellom ærbødig biografi og sårt familiedrama
Livet under vann er lettere enn livet på land i Jérôme Salles Jacques Cousteau-biografi «Jacques – Havets erobrer». 

FILM: 
For norske filmentusiaster er den franske dykkeren, regissøren, havforskeren og oppfinneren Jacques-Yves Cousteau (1910-1997) kanskje best kjent som utgangspunktet for Wes Andersons «Livet under vann med Steve Zissou». 
Med «Jacques – Havets Erobrer» får publikum anledningen til å bli kjent med mannen selv, for der Andersons underfundige dramakomedie var en videreføring av mediepersonaen Cousteau skapte gjennom sine filmer og tv-serier, er Jérôme Salles film et forsøk på å skildre virkeligheten bak fasaden. 

Legende 
På tross av Lambert Wilsons imponerende innsats i tittelrollen, forblir Jacques Cousteau riktig nok noe av et mysterium, men ettersom publikum ser ham gjennom øynene til sønnen Philippe (Pierre Niney), blir filmen likevel noe mer enn en dramatisert Wikipedia-artikkel. 
Philippe vokser opp med å idolisere faren, men etter hvert som han blir eldre og tar seg jobb i familiebedriften, begynner han å se nye og høyst problematiske sider av faren og hans arbeid. 

«Havets erobrer» er en biografisk film av typen som er tilfreds med å skildre et menneskeliv som en serie avgjørende øyeblikk som faller i hverandre som sirlig oppstilte dominobrikker. 
Filmer som bruker historiske hendelser som tvangstrøye på denne måten har en tendens til å ende opp som portretter av legender snarere enn mennesker, og Salles framstilling av Jacques faller langt på vei inn under denne kategorien. 
Men ved å skildre denne larger-than-life skikkelsen via Philippes subjektive og emosjonelt uforløste perspektiv, forankrer han like fullt filmen i subjektive, allmennmenneskelige erfaringer. 

Konsekvenser Visuelt er «Havets erobrer» en utpreget effektiv og kompetent film som utmerker seg med sine vakre og stemningsfulle undervannsscener (inkludert et nervepirrende møte med en flokk haier) og en imponerende bruk av sminke for å skildre tidens gang. 
Filmen spenner fire tiår, og måten disse årene markeres i ansiktene og frisyrene til Lambert Wilson og Audrey Tautou (som spiller Jacques’ kone Simone ) er langt mer subtil og effektfull enn tradisjonelle tidsmarkører som klær og populærmusikk. 

Det er i det hele tatt veldig mye godt håndverk i «Jacques – Havets Erobrer», og når den likevel ikke vekker den helt store begeistringen er det fordi den framstår som et kompromiss mellom to ganske forskjellige filmer: 
På den ene siden er den en påkostet og konvensjonell filmatisk biografi om en fransk nasjonalhelt, og på den andre er den et sårt drama om forholdet mellom en mann hvis ambisjoner grenset mot hensynsløshet og familien som ble tvunget til å ta konsekvensene av hans utforskertrang og appetitt på rikdom og berømmelse. 
Sistnevnte er den mest interessante filmen, men det er førstnevnte som vinner drakampen. 
Og når Salle forsøker å knytte de to røde trådene sammen, ender han opp med noe som føles mer som starten på en tredje film enn en avslutning. 
",1
"Anmeldelse:«Alt det vakre» 

Fascinerende kjærlighetshistorie, men det vakre er det litt for lite av 

FILM: 
Den som tenker tilbake på et strandet kjærlighetsforhold etter at stormkastene har lagt seg, og prøver å rydde i hva som hendte og hvorfor, er i gang med en dobbel prosess. 
Det er på den ene siden erindring, på den andre siden diktning; ønskedrømmene eller angeren som fyller inn de blanke feltene. 
Dette er noe av det «Alt det vakre» handler om, den interessante og ufullkomne spillefilmdebuten til Aasne Vaa Greibrokk. 

Ekteskapets våpen 

Den danske legen Sarah (Ann Eleonora Jørgen) møter igjen sin svenske eksmann, forfatteren David (Magnus Krepper). 
Han er alvorlig syk og skriver om livet sitt med henne - noe han har gjort før, på utrivelig vis. 
Parallelt med den spenningsfylte samtalen mellom de to, ført på hytta deres med upåklagelig fjordutsikt i bakgrunnen, kommer tilbakeblikkene på det stormfulle livet deres sammen, da de var 24, 33 og 42. 

Her spilles de av norske skuespillere som allerede er presentert som skuespillere, og scenene virker som en blanding av minner og teater. 
Et mønster trer frem. 
Hun bærer på en sårhet fordi han ikke henga seg til henne følelsesmessig. 
Han er anspent og sjalu fordi hun har villet ha et åpent forhold og leve ut lidenskapen for andre menn, og et ikke voldsomt sjarmerende behov for å ta ektefellen som ydmyker ham privat, og ydmyke henne offentlig. 
De har begge effektive våpen mot hverandre. 

Lite av det gode 

I «Alt det vakre» anes inspirasjon fra Richard Linklaters relasjonsfilmer. 
Men ballasten er skjevt fordelt her. 
Det publikum ser av Sarahs og Davids forhold, er de klamrende, hylende, forurettede øyeblikkene, de vonde «Hva er vi egentlig»-samtalene. 
Fordi Greibrokk er mindre opptatt av å vise frem det som var godt eller hverdagslig, er det ikke lett å skjønne akkurat hva det er som gjør det så vanskelig for de to å slippe hverandre. 
At det er så mange av de eksistensielle samtalene gir også filmen tidvis en skjemmende bismak av pretensiøsitet. 

Greibrokk har et blikk som både er fascinerende og særpreget. 
Det skal bli spennende å se hva det faller på neste gang, når det er litt mer drevent. 
",1
"«Best før» er en komiserie du blir fysisk sliten av å se på
Lena (40) har sett sine bedre dager. 
Det har dessverre denne sjangeren også. 

(Dagbladet): 
Linn Skåbers nye komiserie er av typen du blir fysisk sliten av å se på. 
Det kan være en god ting. 
Men ofte er det bare slitsomt. 

«Best før» handler om Lena, som fyller førti, mister jobben i en grusom damebladredaksjon, og blir dumpet av samboeren til fordel for en purung kollega. 
Alt på én dag, og i én episode. 

Hun har sett sine bedre dager, som tittelen antyder. 
Det har dessverre denne sjangeren også. 

Endevender salaten 

15 år etter premieren på «The Office», skal det godt gjøres å dra pinlighetshumoren til nye høyder. 
Skåber har forsøkt før, med «Hjerte til hjerte» i 2007, en serie som var svært vanskelig å se på uten en diger sofapute tilgjengelig. 
Det er de samme folka som står bak «Best før», og her skal det være så flaut at du må massere kjevemusklene etter å ha sett på. 
Ikke minst er det lett å gremmes av tanken på lignende ting en selv kan ha har gjort og sagt. 
Var det slik jeg framsto? 
Det er vondt, og det skal det være. 

Men må det være så heseblesende? 
Skåbers Lena nøyer seg ikke med å tråkke i salaten. 
Hun hopper i den og endevender den, mens hun spyr ut upassende kommentarer. 

Der mange av oss snakker fort når vi blir nervøse, kjører hun på som et ion i en partikkelakselerator. 
Halvparten av pinlighetene kunne vært unngått hvis bare folka rundt henne hadde turt å be henne holde kjeft litt oftere. 

Den andre halvparten hadde vært ute av bildet hvis Lena selv hadde sett litt mer på pute-serier. 
Da hadde hun visst at du aldri må finne på å ljuge på deg jobb / kjæreste / hjørnekontor for å gjøre inntrykk på noen. 
Og hvis du skulle komme i skade for å dra en liten, hvit løgn, må du aldri, aldri konkretisere den. 
Ikke gi liksomkjæresten navn. 
Ikke vis fram kontoret som ikke er ditt. 
Hovmod står for fall, alltid, alltid, alltid. 

Gjenbruk 

Det er en viss folkelig sjarm i det å gjenbruke gamle humorpoenger. 
Så lenge man ler, trenger ikke alt å være superfresht. 
Men det er grenser for hvor mange ganger du kan tenke «å nei, ikke det, ikke det» og få rett. 
Og fortsatt klare å le av det. 
Etter hvert blir du bare nummen. 
Det kommer til å gå rett vest, og du vet hvordan, så hvorfor bry seg? 

I denne sjangeren er det ikke mulig å slippe den minste, lydløse fis uten å bli oppdaget. 
Langt mindre en bæsj, som Lena prøver på i første scene, da samboeren kommer inn på badet for å pusse tennene. 
Forresten et godt eksempel på hvor lite subtil «Best før»-humoren er. 

Gode venner 

Det skal sies at vi får noen pusterom innimellom, og en forsøksvis hjertevarm eller galgenhumoristisk avslutning på hver episode. 
Dette takket være et knippe fine folk som står klippefast ved Lenas side, uansett hva hun foretar seg. 
Kikki Stormo er god som tørrvittig venninne, og Marit Grefberg og Per Tofte har alltid en oppmuntring på lur, som beboere på sykehjemmet Lena får seg jobb ved. 

Men det hjelper lite. 
Som komiserie føles «Best før» omtrent like snedig som Lena er i møte med nye svigerforeldre. 

Anmeldelsen er basert på seks av ti episoder. 
",0
"Konvensjonelt punktum for kvoteringskontroversen
Anmeldelse: 
«Ghostbusters» 

FILM: 
Da rollebesetningen ble kunngjort i januar 2015 ble Paul Feigs «Ghostbusters» raskt en av tiårets mest omdiskuterte amerikanske filmer. 
Stridens kjerne var beslutningen om å gjøre hovedpersonene i rebooten av Ivan Reitmans populære grøsserkomedie til kvinner, hvilket falt en legion av mannlige nostalgikere tungt for brystet, noe som igjen opprørte feminister av begge kjønn. 
Debatten ble dermed foldet inn i den rabiate nerdekonservative hjemme-alene-festen som går under betegnelsen GamerGate, med alt dét innebærer av steile fronter, polariserende retorikk, drapstrusler, sensurbeskyldninger og altomfattende debattklimatisk krisestemning. 

Kontroversiell Feigs «Ghostbusters» er et klassisk eksempel på at medienarrativene som omgir denne typen filmer – være det seg beretninger om casting, inntjening eller forsøk på å tilpasse seg det kinesiske kinomarkedet – i dag framstår som langt mer engasjerende enn historiene filmene selv forteller. 
Og ikke uten grunn: 
Hollywood-filmer med budsjetter på over 100 millioner dollar er generelt såpass forutsigbare at det bare er rimelig at folk er mindre interessert i hva som skjer i filmene enn hvilke skuespillere det skjer med og på hvilke sensurmyndigheters premisser. 

Hvorfor-tvinger-dere-meg-til-å-se-på-mens-disse-kvinnene-skjender-barndomsminnene-mine? 
-debatten har imidlertid rast med en slik intensitet at det har vært lett å glemme at «Ghostbusters» aldri var ment å verken starte eller avslutte noen debatt om hvorvidt storfilmer med kvinnelige hovedrolleinnehavere kan tjene penger – enn si hvorvidt kvinner er genetisk disponert for å være morsomme. 

Konvensjonell 
Når filmen nå omsider er premiereklar er det derfor nærmest en lettelse å konstatere at den bare er nok en økonomisk motivert franchisereboot hvor flinke folk forgjeves forsøker å rekonstruere originalens sjarm. 
Det er mange morsomme øyeblikk i «Ghostbusters», men de er nettopp det – øyeblikk – og alt i alt framstår filmen som et lappeteppe av tagninger som sjelden henger sammen i mer enn et par minutter av gangen. 

Kristen Wiig er lavmælt og god, Melissa McCarthy og Leslie Jones er mer lavmælte enn godt er, mens Kate McKinnons mange bisarre påfunn aldri egentlig smelter sammen til en rollefigur som henger på greip. 
Feig overmannes på sin side av dataanimerte spøkelser og franchisens innebygde forventninger, med det resultat at «Ghostbusters» bare blir en ganske morsom film snarere enn den utvetydige paradigmeskiftende likestillingsseieren mange innerst inne hadde håpet på. 
",1
"Anmeldelse:«Mother's Day» 

«Mother's Day» er ikke en film, den er et mersalgskonsept. 

FILM: 
I en tid da kinopublikummet er mer uforutsigbart enn på mange tiår, har bransjeveteranen Garry Marshall funnet en egen nisje ved å lage filmer som ingen egentlig har spesielt lyst til å se, men som er velegnet som et kompromiss når amerikanske familier og par skal gå på kino sammen for å markere handelsstandens merkedager. 

Bakgrunnsstøy «Mother's Day» følger opp «Valentine's Day» (2010) og «New Year's Eve» (2011), og er nok en stjernespekket flettverksfilm, med Julia Roberts og workoutforbildene Jennifer Aniston og Kate Hudson som de største trekkplastrene. 
Den er en fundamentalt umorsom og ofte pinlig tonedøv komedie, men Marshall planter sitt flagg i middelmådigheten med en selvsikkerhet som signaliserer at han ikke er videre bekymret for hvorvidt publikum ler. 

For i likhet med ovennevnte filmer er «Mother's Day» laget for å gå i reprise på TV hver bidige gang den aktuelle merkedagen opprinner, og i så måte er den konstruert for at historien skal gi mening selv om man bare titter innom nå og da mens man rydder huset og pynter seg til å gå ut. 
Dette er film som bakgrunnsstøy, med en dramaturgi som bare er et par hakk mer sofistikert enn en peis-DVD. 

Fetisjprodukt 
For å maksimalisere filmens nedslagsfelt har Marshall gjort plass til mødre av alle slag: 
Her er det unge mødre og gamle mødre, lesbiske og heterofile mødre — fraværende, avdøde, fordomsfulle, oversette, overbeskyttende og overarbeidede mødre. 
Det siste er en smule ironisk, ettersom filmen utspiller seg i den øvre delen av middelklassen hvor ingen egentlig jobber, men alle har penger. 

Marshall selger nemlig en versjon av det samme fetisjproduktet Nancy Meyers' karriere er bygget på — enkle og harmløse fortellinger om vakre mennesker som later som om de har problemer lenge nok til at publikum skjønner hva det er meninga at de skal føle — og han gjør det utfra en tanke om at det ikke spiller noen rolle hvorvidt noen virkelig liker filmen hans, dersom bare tilstrekkelig mange mennesker tolerer den. 
",0
"Oscar-favoritten «La La Land»:Umulig ikke å forelske seg i 

Årets filmmusikal er en uimotståelig dropspose. 

FILM: 
Først og fremst, og på sin egen fortryllende måte, er «La La Land» en drøm; smektende og sjarmerende virkelighetsflukt spikret over en lest som nå om dagen for det meste står og støver ned inne i det filmatiske skomakerskapet. 
Det er snakk om en fullblods filmmusikal, lagt til et Los Angeles der himmelen er blå, bladene smaragdgrønne og storøyde starlets tripper rundt i en bred kolleksjon nusselige sommerkjoler og bryter ut i livsbejaende sang selv om de er pengelense. 

Samtidig er det ikke slik at historien ikke har en oppdatert brodd. 
Det første møtet mellom skuespillerspiren Mia (Emma Stone) og jazzpianisten Seb (Ryan Gosling) skjer ved at han tuter på henne og kjører forbi, og hun uten å nøle gir ham fingeren. 
Blandingen er typisk for den nye filmen til vidunderbarnet Damien Chazelle: 
En herlig hybrid som ikke egentlig lever i fortiden, men trekker veksler på den, diskuterer den, betrakter den med både kjærlighet og distanse. 

Kunst og kjærlighet 

Ikke lenge etter den hissige forbikjøringen, oppdager Mia og Seb at det ligger en umiskjennelig kjemi og lurer under fernisset av fiendtlighet. 
De neste to timene prøver de å finne ut av kjærligheten og av kunstnerlivet, som de tørster etter, men som ikke synes å ville slippe dem inn på deres egne premisser. 
Bortsett fra å synge og danse ganske bra gjør ikke Stone og Gosling noe som er drastisk annerledes fra hva de har gjort i karrierene sine så langt. 
Men de mestrer en annen krevende kunst: 
Å ha noe avslappet og slentrende og samtidig inderlig i roller som tross alt oppfører seg radikalt annerledes enn mennesker ute i den virkelige verden; som skal opptre som om det naturlige, det selvfølgelige å gjøre, i enhver situasjon, er å bryte ut i sang. 

«La La Land» gjør krav på arven fra musikalklassikere som «Paraplyene i Cherbourg» og «Singing in the Rain»; sistnevnte får en hilsen med hatten gjennom en stilisert, småsurrealistisk dansescene som er en klar parallell til en av Gene Kellys berømte sekvenser. 
Men om årets film er en del av en lang tradisjon, fremstår den ikke som gammeldags. 

Snarere er «La La Land» også, indirekte, en diskusjon mellom forskjellige syn på fortiden og måter å forholde seg til den på. 
I hvor stor grad skal man holde fast ved noe? 
Er det et motsetningsforhold mellom fremadstormende kreativitet og å lengte tilbake til en tid før du selv var født? 
Er det et paradoks å føle nostalgi for en musikksjanger, som jazz, som i seg selv var unostalgisk, stadig rastløs og nyskapende overfor det som hadde vært? 
Og slutten, nostalgisk på en ny måte, i en fortapelse i det som kunne vært, kan sende en liten sølvpil i hjertet på hvem som helst. 

Entusiastisk og upresis 

Chazelle, for all sin begavelse og teft, er likevel rett og slett ikke fullt så stødig i de store musikknumrene som forgjengerne. 
Åpningsscenen i «La La Land», som allerede har rukket å bli berømt, forestiller et spontant dansenummer som oppstår blant hundrevis av håpefulle, strandet i en trafikkork på motorveien inn mot Los Angeles. 
Det som skjer, er uimotståelig entusiastisk og energisk, men tar ikke pusten fra tilskueren på den måten slike masseopptrinn kan gjøre; det er noe det skorter litt på, i farten og presisjonen og sansen for virkelig å utnytte hele lerretet til den typen gigantiske komposisjoner som bare kan finnes der. 

Det er rett og slett litt mer rufs hos Chazelle enn hos forbildene hans. 
Men det gjør ikke så mye. 
«La La Land» er den største dropsposen på kino på aldri så lenge, og da er det til å leve med at papiret blir litt klissete. 
",1
"Finner på ugagn så slem at det er umulig å heie på drittsekkene
Forferdelige mennesker er en av de beste kildene til stor humor. 
Men ikke i «Vice Pricipals». 

ANMELDELSE: 
Ingen skal anklage Danny McBride for å være feig. 
Det er få komikere som er så lite redd for å være usympatisk som ham. 
Hans Kenny Powers fra «Eastbound & Down» hadde vel knapt et eneste forsonende trekk, og viserektor Neal Gamby i HBOs nye humorserie har også en personlighet selv en mor vil slite med å elske. 

Wannabe-alfahanner 

Da den høyt elskede rektoren (Bill Murray i en gjesterolle) førtidspensjonerer seg starter de to moralsk forkvaklede viserektorene (McBride og Walton Goggins fra «Justified» og «The Hateful Eight») en hanekamp om å bli hans arvtager. 
I stedet blir en overkvalifisert, farget kvinne satt inn som sjefen deres, noe som til ingens overraskelse faller de to misogyne wannabe-alfahannene tungt for brystet. 
Og siden min fiendes fiende er min venn og alt det der, bestemmer de seg for midlertidig å slå seg sammen for å skvise henne ut av stillingen begge mener er deres fødselsrett. 

Menneskelige bunnivåer 

Forferdelige mennesker er en av de beste kildene til stor humor (hallo, David Brent), og småkonger i mellomlederposisjoner har nærmest blitt en egen undersjanger av situasjonskomedien. 
McBride har uten tvil både tryne og gemytt til djervt å utforske nye menneskelige bunnivåer, men dette er en humordisiplin som er langt vanskeligere å balansere enn det kan se ut som. 
Det er ikke tilstrekkelig å bare lire av seg noen kreative fornærmelser mot det mest uskyldige offeret man kan finne så lenge karakterene er inkonsekvente, plottet er utydelig, motivasjonene grumsete, grunnidéen forslitt, idétilfanget glissent, manuset slapt og regissøren (Jody Hill, også en av skaperne av «Eastbound & Down») ikke har kontroll på tonen i sin egen serie. 

En sprikende affære 

«Eastbound & Down» var også en sprikende affære – og når McBride spesialiserer seg på såpass endimensjonale karakterer som han gjør er risikoen alltid til stede for at det blir monotont – men den serien hadde i det minste et klokkeklart grunnpremiss, gode enkeltidéer og ikke minst en glitrende observert og gjenkjennelig hovedperson. 
Her er alt så mye mer vassent, og i den grad det ligger en gjenkjennelig arketype i viserektorer med clip-on-slips og markeringsbehov har den observasjonen kanskje begrenset gjenkjennelsesfaktor for oss som ikke har gått på amerikansk high school. 

Så blir det heller som det så ofte blir med rølpe-serier som dette: 
I mangel av kvassere premiss, idéer og karakterer, må «Vice Principals» kompensere med å skru alt opp til maks, inkludert hovedpersonenes ufordragelighet og all dritten de gjør mot rektor. 
Allerede i episode to finner de på ugagn så over-the-top og slem at det ikke bare er umulig å sympatisere videre og heie på drittsekkene, men i det hele tatt å bry seg. 
",0
"«The Handmaid’s Tale» er kraftig kost
En feministisk skrekkvisjon. 

TV-serien «The Handmaid’s Tale» starter med en sirene, og fortsetter like subtilt som rødfargen på kjolene til alle sexslavene i serien. 
Eller sagt på en annen måte: 

Hvis du synes feminister er slitsomme, er det en viss mulighet for at du kommer til å hate denne serien. 
Det er synd, for historien er god, og det litterære opphavet intet mindre enn fantastisk. 

Margaret Atwoods «The Handmaid’s Tale» kom ut i 1985, og er en uhyre velskrevet og spennende dystopisk roman om et framtidig amerikansk skrekksamfunn, styrt etter kristenkonservative og dypt kvinnefiendtlige lover. 
I likhet med andre eldre dystopier, som «Brave New World» og «1984», har den fått økt oppmerksomhet den siste tida. 
Særlig i forbindelse med debatten om abort og kvinners adgang til å bestemme over egen kropp. 
For «The Handmaid's Tale» viser abortmotstanden i sin ekstreme ytterlighet. 

Fødemaskiner 

Den nye tv-serien fra Hulu utnytter aktualiteten, og når hovedpersonen Offred (Elisabeth Moss fra «Mad Men») ser tilbake på tida rett før revolusjonen, ligner det dagens USA. 
Hun het June, var gift, hadde en liten datter, og jobbet i forlag i en amerikansk storby. 
Hovedhandlingen foregår noen få år senere, og nå hun har blitt en «handmaid» - konkubine til en av diktaturets kommandører. 
Én gang i måneden må hun spre beina for ham, mens kona hans sitter bak og holder henne fast. 

Offred er nemlig en av få kvinner som fortsatt kan få barn, i et samfunn der antallet dødfødsler og spontanaborter er skyhøye og flertallet av både menn og kvinner er sterile. 
De fruktbare kvinnene tvinges til å jobbe som fødemaskiner for eliten. 

I glimtvise tilbakeblikk får vi se hvordan samfunnet endret seg, og hvordan Offred – navnet er satt sammen av «of» og fornavnet til kommandøren – havnet der hun er nå. 
Hvordan den lille familien hennes forsøkte å flykte, men ble stoppet nær grensa til Canada. 
Datteren ble tatt fra henne, og mannen trolig skutt. 

Bibelsk opphav 

Atwood har omtalt fortellingen som et svar til dem som snakker om undertrykkende regimer som noe som «aldri kunne skjedd her». 
Alle fortellingens grufullheter, for det blir flere, har røtter i virkelige hendelser eller skikker rundt om i verden, USA inkludert. 
Det konservative styresettet bygger på ideene til kristne puritanere i New England på 1700-tallet. 
Handmaid-ordningen stammer fra bibelfortellingen om Rakel og slavinnen Bilha («the handmaid» på engelsk), som ble gitt til Rakels ektemann Jakob fordi hun ikke selv klarte å bli gravid. 
Bilha skal ha født to sønner, som Rakel oppfostret som sine egne. 

Slik ordningen fungerer her, kan den umulig være ideell for noen – ikke engang for kommandøren (Joseph Fiennes), som utfører det månedlige ritualet med en komisk påtatt likegyldighet. 
Eller forsøk på verdighet, kanskje. 
En styrke ved serien, er at den får fram det absurde i mange av situasjonene, og kaller på latteren, uten å avdramatisere dem. 

Men kvinnene i serien går alle rundt med det samme forpinte ansiktsuttrykket. 
Det er som om de frykter at demningen skal briste og raseriet fosse ut hvis de åpner munnen for mye. 
Og det skal ikke mye til for å si noe livsfarlig, i dette angiversamfunnet. 

Sterke virkemidler 

Historien brettes sakte ut, og særlig første episode blir litt klaustrofobisk, med all den krampaktige selvkontrollen og Offreds tanker som et sarkastisk kommenterende lydspor. 
I bildene er det perfekt symmetri. 
Konkubinene har røde, fotside kjoler, konene litt kortere blå. 
All aktivitet er organisert i ritualer og seremonier, alt er uhyggelig ryddig og gjennomkontrollert. 
Offreds tilbakeblikk til «den normale verden» kommer som en lettelse, og viser dessuten Moss’ repertoar som skuespiller: 
Før revolusjonen var hun livlig og pratsom, bekymringsløs – og naiv. 
«Før sov jeg, men nå er jeg våken», tenker hun et sted. 

Om denne tv-serien vil vekke noen flere feminister til live, er jeg likevel usikker på. 
Det er litt for tydelig hvor den vil, hva vi skal tenke. 
Virkemidlene er sterkere enn i boka, og flere av birollene er kraftig utbroderte. 
Særlig Offreds venninne Ofglen (Alexis Bledel fra «Gilmore Girls»), som har fått en spesielt sjokkerende og provoserende scene. 

En tv-serie trenger mer utvendig dramatikk enn en roman, og tilleggene øker spenningen og forstørrer historien. 
Faren er likevel at for mange ekstreme virkemidler kan gjøre det lett for en del å avskrive serien som virkelighetsfjern kampfeminisme. 

Kraftfull påminnelse 

Men historien har så mye mer i seg. 
Det handler også om maktstrukturer og maktutøvelse, og hvordan totalitære regimer kan få fotfeste. 
Frykten for infertilitet er ikke så sterk i dag som på 80-tallet, med sine atomkraftulykker og AIDS-epidemi. 
Men forfølgelsen av homofile, som har fått en større plass i serien, er i høyeste grad relevant. 
Det samme gjelder terrorfrykt, og ulike former for undertrykkelse forsvart av religiøse skrifter. 

«The Handmaid’s Tale» er en kraftfull påminnelse om at frihet og menneskerettigheter er verdier vi aldri må ta for gitt og aldri må gå med på å fire på. 
",1
"Misantropisk komedie om depresjon, diaré og dachshunder
Todd Solondz’ såre og satiriske «Wiener-Dog» er månedens film på cinematekene i Bergen og Oslo. 

FILM: 
Etter å ha nådd sitt kreative høydepunkt med sin tredje spillefilm «Happiness», har den amerikanske yrkesmisantropen Todd Solondz resirkulert sine favorittemaer i en serie mer eller mindre vellykkede filmer, som alle har det til felles at de er langt løsere i formen enn den bekmørkt humoristiske klassikeren fra 1998. 
Det er ikke det at filmene Solondz har laget de siste 20 årene er dårlige, det er bare det at de framstår som langt mindre skarpe og intrikate enn den kompakte flettverkskomedien som i sin tid ble refusert av Sundance på grunn av dens mange og forstyrrende pedofilivitser. 

Urmaker «Wiener-Dog» er nok en film som bygger opp under dette bildet av Solondz som en urmaker som har plukket fra hverandre en bestefarsklokke og som nå er ute av stand til – eller bare uinteressert i – å sette den sammen igjen. 
Her finner vi nemlig fire korte fortellinger som ikke er flettet sammen, men presentert som frittstående novellefilmer og tråklet sammen med stoisk dachshund som rød tråd. 

Hunden får aldri noen personlighet å snakke om – Solondz faller aldri for fristelsen om å melke den for billig sentimentalitet – og dens primære rolle er som en rekvisitt som binder de ulike fortellingene sammen. 
Blant hundens eiere finner vi Dawn Wiener (Greta Gerwig), som Solondz-tilhengere vil huske fra gjennombruddsfilmen «Welcome to the Dollhouse» (1995), og Ellen Burstyn som en bitter og livstrett gammel dame som har gitt dachsen det velklingende navnet «Cancer». 

Elefant Danny DeVito er god som deprimert filmskolelærer og unge Keaton Nigel Cooke leverer en klassisk Solondz-rolle som ensom og tidligere kreftsyk seksåring, men det er påtakelig hvor konvensjonell regissørens en gang så kontroversielle svarte humor framstår i dag. 
I 2017 kan man se denne typen humor på TV i beste sendetid, ikke minst i situasjonskomedien «It’s Always Sunny in Philadelphia» der nettopp DeVito har en av hovedrollene. 

Når man fjerner subversiviteten fra ligningen sitter man igjen med en sår og sint generasjon-X-humanisme som uttrykkes ved hjelp en ironisk visuell poesi med opphav i en bunnløs mistro til den amerikanske drømmen. 
Todd Solondz er fortsatt dedikert til å skildre det USA som «Wiener-Dog»s trio av omreisende meksikanske musikere beskriver som «en stor, feit elefant som drukner i et hav av fortvilelse». 
Og når hans filmer er mindre slagkraftige i dag enn på 90-tallet, handler det langt på vei om at hans grunnleggende analyse av det amerikanske samfunnet ikke lenger framstår som kontroversiell eller radikal, men som en ganske konservativ vurdering av tingens tilstand. 
",1
"Omfavner grøssersjangeren på en måte få filmer i serien har gjort siden «Alien» i 1979
«Alien: Covenant» er verken redningen eller undergangen for «Alien»-franchisen. 

FILM: 
I møte med Ridley Scotts tredje «Alien»-film, kan man spørre hvorvidt det i det hele tatt er mulig å innfri publikums høye og ekstremt spesifikke forventninger. 
Vi lever i en epoke av filmhistorien da de største globale aktørene har investert tungt i et nostalgimarked som tilbyr en evigvarende parade av dyre og aggressivt markedsførte – men til syvende og sist fundamentalt utilfredsstillende – faksimiler av skjellsettende filmopplevelser fra barndommen og ungdomsårene. 
Og spørsmålet er om Hollywood har noen gode grunner til å frigjøre publikum fra denne syklusen av forventning og skuffelse. 

Hyllest 
Nå skal det sies at «Alien: Covenant» ikke vil provosere fans på samme som «Prometheus». 
Dette skyldes både at «Prometheus» ga en indikasjon om hva som er rimelig å forvente av Scotts videre befatning med «Alien»-franchisen og at «Covenant» inneholder mange enkeltelementer som det er veldig lett å like. 
Dette gjelder ikke minst rollebesetningen, som under ledelse av Katherine Waterson, Michael Fassbender og Danny McBride gir oss følelsen av å se på en gruppe virkelige mennesker snarere enn de skjematiske mosaikkene av arketyper som kjennetegner så mange moderne blockbustere. 

Filmen omfavner også grøssersjangeren på en måte få filmer i serien har gjort siden «Alien» i 1979, men der Scotts opprinnelige film tok utgangspunkt i 70-tallets amerikanske slasherfilmer, er «Covenant» en hyllest til britisk skrekkfiksjon fra H.G. Wells og M.R. James til «Hammer Horror»-filmene fra 50-, 60- og 70-tallet. 
Dette gir filmens andre halvdel et oppstyltet preg som står i tydelig kontrast til den naturalistiske dynamikken som preger innledningen. 

Balanse Der «Prometheus» illustrerer nostalgiindustriens mørke krefter på ypperlig vis – idet Scotts forsøk på å lage en slags lys og agorafobisk anti-«Alien» gradvis overmannes av kravet om å gi publikum en ny versjon av det gamle marerittet de holder så kjært – er «Covenant» en mer balansert affære. 
Likevel er det tydelig at det også denne gangen er historien om androiden David og hans filosofiske kvaler som interesserer Scott mest, og på et tematisk nivå filmen er langt mer interessant som en oppfølger til «Prometheus» enn som en prequel til «Alien». 

Problemet er bare at den halvhjertede CGI-assisterte faksimilen av estetikken fra filmen som startet det hele er betydelig mer fascinerende enn de stilistiske elementene som springer ut fra Scotts nye fortelling om androider og farskomplekser. 
Med andre ord er filmen mest underholdende og filmatisk imponerende i de partiene hvor Scott gjentar seg selv. 

Kompromiss 
Og her er vi ved den store selvmotsigelsen som definerer denne typen blockbusterfranchiser – nemlig at kreativiteten og forakten for konvensjoner som gjorde de opprinnelige filmene til klassikere blir videreført som estetiske tvangstrøyer. 
Det står rett og slett for mye penger på spill til at studioene vil la selv sine mest betrodde regissører få fritt spillerom til å lage de filmene de vil lage. 

Dermed blir resultatet enda en ganske bra videreføring av et folkekjært filmunivers, som gir publikum tilstrekkelig av det de vil ha til at de blir med videre, men som aldri makter å skjule det faktum at den dypest sett er et kompromiss mellom Ridley Scotts kunstneriske visjoner og 20th Century Fox’ økonomiske ambisjoner. 
",1
"Strålende idékomedie fra Kim Hiorthøy
Kim Hiorthøys «The Rules for Everything» leker at livet og film er spill hvor det lønner seg ikke å kjenne reglene. 

Hvorfor kan ikke kattepartikler bevege seg gjennom glasspartikler? 
Den inntil nylig svært mediesky Kim Hiorthøy har gjemt seg på forsider i over 20 år, med bokomslag og illustrasjoner, plateomslag og musikkvideoer for Motorpsycho, og alle Cinematekets katalogforsider. 
Nå debuterer han endelig som langfilmsregissør, med håp om atomfred. 

«Kims lek» eller «juvélleken» er beskrevet i Rudyard Kiplings roman Kim (1901), og seinere navngitt av speiderbeveger Robert Baden-Powell i Scouting Games (1921). 
Observasjons- og minneleken avslører noen gjenstander en liten stund før de tilsløres av et teppe, hvorpå man fra minnet må forsøke å erindre så mange som mulig av tingene. 

Parallellen strekker seg utover illustratør, billedkunstner, U: Filter-programleder, musiker, forfatter, performance- og scenekunstner, filmfotograf og nå debuterende langfilmskaper Hiorthøys fornavn og hans gjennomgående lekne sensibilitet: 
For denne Kims filmlek i den fabelaktig fornøyelige idéhistorien The Rules for Everything inneholder nettopp en mengde av- og tilslørte ting og ideer, som selv etter tre teppefall for min del vanskelig lar seg fange i én favn. 

Mange av fortellingens karakterer beskriver, viser fram eller peker på noe, for seg selv, som lærere eller som ulike instruktører. 
Den herlige guiden Linda (Sarah Francesca Brænne) blir i filmens kosteligste scene bedt om å beskrive intervjuerens (Benedikte Kruse) kontor under et jobbintervju: 
«Du har erfaring med publikumskontakt?» spør den potensielle arbeidsgiveren. 
«Ja, jeg er god til å vise rundt», svarer Linda. 
«Vil du vise noe for meg, eller?» 
«Hva mener du?» 
«Vil du gjøre det litt nå? 
Vise meg rundt?» 
«Her?» 
«Ja, vis meg litt rundt her.» 
Linda reiser seg, peker og berører ulike objekter: 
«Ok. 
Ja, dette er vel kontoret ditt, da. 
Bord. 
Stol. 
Stol. 
God plass, ganske … god … nok plass. 
Hylle med bøker: The Happiness Advantage. 
Hotel Design. 
Cezanne og … 
» 
Intervjueren bryter inn: 
«…Giacometti » «Giacometti…» 

Scenen går så fra keitet beskrivende til lunt fortolkende: 
«Her er et sorthvitt bilde, et sorthvitt fotografi: 
En brygge som går ut i et stille vann. 
Kontemplasjon, kanskje, eller en bademulighet? 
Leketøy. 
Det er lysrør i taket. 
Og her ligger det forskjellige små ting da: binders; en kalkulator. 
Du har datamaskin, men ingen telefon … 
Og her er du: 
En skarp kvinne. 
Kledd både vanlig og formelt på et vis, eller … du har vanlig utstråling, men den er også litt formell. 
Du har god holdning. 
Det ser ut som du sitter bra. 
Du har vakre hender.» 

Den briljante scenen skrevet av Hiorthøy og Ilse Ghekiere er en slags «Kims lek» uten teppe, en åpen pekelek, der lunken opplisting blir varm tilstedeværelse. 

I Ingmar Bergmans Det sjuende inseglet (1957) blir ridder Antonius Block (Max von Sydow) spurt: 
«Hur ska du kunna överlista döden i ditt spel?» 
Han svarer: 
«Jag spelar en kombination av löparen och springaren som han ännu inte har upptäckt. 
I nästa drag driver jag upp hans ena flank.» 

Denne replikkvekslingen er nedskrevet som filmens epigraf på svart lerret i åpningssekundene av The Rules for Everything, som opprinnelig også bar arbeidstittelen Løperen og hesten (var det egentlig et sjakktrekk å endre den?). 
Flere tematiske tråder spilles opp: døden og strategier for å uthale og overliste den; livet som et spill, og dette spillets mange brikker og regler. 

Seinere i filmen ser vi en scene der den pressede ridder Block liksomklumsete legger sin mørke kappe over brettet (som i «Kims lek»!), river ned brikkene og prøver seg: 
«Jag har glömt hur pjäserna sto.» 
Døden ler mot ham og sier: 
«Men jag har inte glömt. 
Så lätt ska du inte slippa undan!». 
Karakterene i The Rules for Everything slipper heller ikke lett unna, og tidlig bevitner vi grovhumoristiske dødsfall, som klapper sammen filmfortellingens geometriske trekantdrama, under mottoet: 
«I love you. We’re going to die. 
This is life. 
This is it.» 

I åpningsinnstillingen ser vi ungjenta Storm (subtilt spilt av Tindra Hillestad Pack) i nærbilde sette seg ut av fokus og med en hvit sirkel tegnet omkring hodet. 
Hennes overstemme lister opp en rekke gjenstander med rytmisk presise bildeskift mellom levende gatebilder og lysbildefotografier: 
«This is the world. 
The world is full of many things: people and animals and buildings and food and nature and disease and old people …» og så videre. 

Hiorthøy kan lister, som opphavsperson til de mange faksete listene fra den gode vennen «Kim» til jeget i Erlend Loes roman Naiv. 
Super (1996), som «tror på sjelens renselse gjennom lek og moro». 
I boka fakser «Kim» sære lister som legges lavt og høyt, som «Säg upp dej. 
Res bort. 
Skaffa nya vänner». 
Få norske nittitallsbøker preger flere særoppgaver, og mine kjærlighetsbrev fra sennittitallet er fullspekket av ymse lister. 

Så, hvilken funksjon har slike lister nå to tiår etter? 
Og hvilken forskjell gjør filmmediet? 
Når lister om folk og bygninger og dyr og så videre leses opp, utfordres minnet hos tilskueren, særlig siden det tilsynelatende ikke er noen orden mellom tingene. 
Og filmens tidstvang bidrar til å hamre poenget forsiktig inn i bankebrettet: 

«With so many things smashed together, the world should be total chaos», fortsetter Storm: 
«The reason why the world isn’t total chaos is because it has rules.» 
Etter et bilde av en online sjakklærer, sier hun videre: 
«And there are rules for everything. 
Sometimes we call it tradition, or custom or law, or agreements …» 
Igjen, en liste, her over navn på regler. 
Og det er alle disse reglene og vår grunnleggende ordenssøken filmer fabulerer omkring, i en følsom, komisk fortelling som også har en begynnelse, midte og slutt. 

Hiorthøy tvinner barneregler og voksenregler i en huskelek med vinglefart. 
For meg er denne lekne formen stadig relevant, selv lenge etter nittitallets zeitgeist. 
Et talende bilde finnes i Guldbagge-vinnerkortfilmen 
Hur man gör (2007, i regi av Gunilla Heilborn, Kim Hiorthøy og Mårten Nilsson), hvor en mann holder opp to fingre fra hver hånd ved tinningene: ironiske anførselstegn brukes som horn. 

For det naivt ironiske kan også ha brodd, og er ikke til å kimse av, som i skildringer av kjønn (noe «nei til en tekopp»-animasjonen om vanskelig voldtektsproblematikk ettertrykkelig viste i fjor). 
Hiorthøy skriver og instruerer ulike manne- og kvinneskikkelser vi som regel sjelden ser i norsk film, som coachen Hrvoje (Pavle Heidler) og ambulansesjåføren Korak (Kaveh Tehrani). 
Særlig rammende er det nær konsekvent matte oppsynet hos både guiden Linda, Storm, hennes mor Agnes (Natalie Press) – «I think all my days are the same colour» – og læreren (Ingrid Olava). 
Disse bleke, men fattede kvinnene lar følelsene forbli under teppet, og bare glimtvis skimtes glede, sinne eller andre sterke emosjoner. 
Hiorthøy og fotograf Øystein Mamen skildrer det unge og voksne kvinneansiktet som ikke lar seg diktere, tilsynelatende resignert eller bare grunnleggende daft, men i sannhet fullt av trass og tilfredshet. 

«Entusiasme» er et dødt selvhjelpsord som filmen stanger med anførselstegn, men i kinosalen er i hvert fall denne anmelderen meget begeistret. 

Løp og le! 
",1
"Grensevaktene har stående ordre om å skyte mistenkte avhoppere, men kvier seg i siste liten
En nordkoreaner forviller seg inn i sørkoreansk farvann i Kim Ki-duks «Fanget i nettet». 

FILM: 
Selv etter at «unike» innblikk i det nordkoreanske samfunnet har blitt dagligdagse, er det bildet vi vår del av verden har av det lukkede landet fortsatt langt på vei definert av dets forhold til USA og Vesten. 
I et slikt nærsynt perspektiv er det mest interessante med Kim Ki-duks «Fanget i nettet» at den skildrer Nord-Korea med Sør-Korea som prisme, og vice versa. 
For takket være et påfallende enkelt plott og en nærmest amatørmessig videoestetikk som bringer virkeligheten tett på publikum, er det lite å hente i form av cinematiske krumspring i Kims nyeste film. 

Motorstopp 
Dramaet sparkes i gang når båten til den nordkoreanske fiskeren Nam Chul-woo (Ryoo Seung-bum) en morgen får motorstopp, og langsomt driver over i sørkoreansk farvann. 
De nordkoreanske grensevaktene har stående ordre om å skyte mistenkte avhoppere, men kvier seg i siste liten, og dermed ender Chul-woo opp i sørkoreansk varetekt hvor han blir tatt i mot som en spion. 

Den ulykksalige fiskeren blir en spillebrikke i den kalde krigen mellom de to nabolandene, når han går fra et orwellsk diktatur til en kafkask vurderingssprosess som aldri egentlig tar slutt. 
For når han slippes fri i Seouls gater, overvåkes hans første desillusjonerende møte med kapitalismen av den unge sørkoreanske agenten Jin-woo, som nekter å engang vurdere muligheten for at Chul-woo er noe annet enn det han gir seg ut for. 
I ungdommens barmhjertighet ligger frøet til gjenforeningen. 

Åpent sår Lenge ser det ut til at Kim er såpass oppsatt på å presentere et balansert bilde av de to nabolandene at han bagatelliserer fattigdommen og undertrykkelsen det nordkoreanske regimet utsetter sin befolkning for. 
Etter hvert blir det imidlertid klart at det han skildrer ikke er forholdet mellom to nasjoner, så mye som det store, væskende såret i det som engang var ett land. 
Og det er i framstillingen av de langsiktige, ukontrollerbare slow motion-konsekvensene av denne historiske splittelsen at filmens formspråk kommer til sin rett: 
«Fanget i nettet» byr ikke på filmmagi, men til gjengjeld flommer den over av gjenkjennelig menneskelig feilbarlighet. 
",1
"Trist å se verdens største filmstjerne underkaste seg den nye blockbuster­virkeligheten
«The Mummy» viser at Universal mener alvor med sitt «Dark Universe». 
Dessverre er studioet langt mer opptatt av franchisebygging enn av filmhåndverk. 

FILM: David Ayers «Suicide Squad» var en besynderlig film, og et av dens største mysterier var Will Smiths beslutning om å spille en glorifisert birolle iført en heldekkende maske. 
I ettertid har imidlertid «Suicide Squad» fått preg av et vannskille i nyere amerikansk filmhistorie som øyeblikket da franchisemodellen for filmproduksjon vant over filmstjernemodellen, og da markedsavdelingene ikke lenger gadd å late som om det var regissørene som laget filmene. 
Og med «The Mummy» er det Tom Cruise – en av få skuespillere som de siste tiårene har kunnet konkurrere med Smith om statusen som verdens største filmstjerne – sin tur til å innordne seg den moderne blockbusterøkonomien. 

Terrengløp Cruise starter riktig nok filmen som dens soleklare hovedperson, der han flankert av Jake Johnson og Annabelle Wallis gestalter rollen som den egenrådige offiseren og skattejegeren Nick Morton. 
Men når rulleteksten dukker opp på lerretet, er situasjonen en ganske annen – både for Morton og for Cruise. 
Det er vanskelig å kommentere dette aspektet ved filmen uten å røpe for mye av handlingen, så la det bare være sagt at Universal Pictures’ «Dark Universe» av rekonseptualiserte filmmonstre vil bli konstruert etter Marvel-modellen, med et rikholdig rollegalleri av jevnbyrdige figurer. 

Sammen med sin kompanjong Vail (Johnson) og arkeologen Halsey (Wallis) oppdager Morton en egyptisk grav i Irak, hvor prinsessen Ahmanet (Sofia Boutella) fem tusen år tidligere ble sperret inne i et forsøk på å beskytte verden mot hennes demoniske krefter. 
Når Morton nonchalant åpner denne pandoraesken, slipper han løs en ondskap av historiske proporsjoner, samtidig som han rykker filmen ut av dens innledende «Indiana Jones»-modus, og slynger den ut i et hektisk terrengløp gjennom ulike underkategorier av skrekksjangeren. 

Franchisebygging 
Det begynner med zombier og hitchcockske fugleangrep før Morton oppdager at han ser døde mennesker, og filmen sneier innom en tidstypisk bruk av horrortroper som metafor for posttraumatisk stress. 
Det tar imidlertid ikke lang tid før historien dreier i retning av en gotisk fortelling om en mann som langsomt innser at skjebnen har tildelt ham en nøkkelrolle i apokalypsen, men heller ikke denne tematikken tar «The Mummy» seg tid til å utforske. 

For så fort Russell Crowe introduserer seg selv som Henry Jekyll, er nemlig franchisebyggingen i gang for alvor, og alle pretensjoner filmen noensinne må ha hatt om å fortelle en selvtilstrekkelig historie, forkastes til fordel for å etablere et univers som har plass til både Frankensteins monster, The Wolfman og, eh, Operafantomet. 

Superhelter 
Fra dette punktet befinner vi oss i et superheltunivers hvor glorete kostymer er byttet ut med skitne filler og skreddersydde dresser, og hvor alle de fremtredende figurene synes å være tragiske skikkelser med splittede personligheter. 
«The Mummy» inneholder et knippe minneverdige bilder og kompetente actionsekvenser, men det er betegnende at alle de mest engasjerende scenene finner sted mens Morton fortsatt adlyder fysikkens lover. 

Cruise’ appell som actionhelt er nemlig det motsatte av superheltens – nemlig evnen til å presse sin muskelknudrete kropp til bristepunktet i scener hvor publikum instinktivt forstår at det eneste som står mellom dem og verdens undergang, er et menneske av kjøtt og blod. 
",0
"En finsk perle om forelskelse, fjærvektsboksing og slankepress
Juho Kuosmanens «Den lykkeligste dagen i Olli Mäkis liv» er en stilistisk triumf. 
Men noen boksefilm er den ikke. 

FILM: 
Tidskoloritten i Juho Kuosmanens «Den lykkeligste dagen i Olli Mäkis liv» er så gjennomført og virtuos at den ikke bare avbilder 60-tallet, men vekker det til live i kameraføring, lyssetting og en mimikk som ikke er formet av det moderne mediesamfunnets krav til flatterende positurer og ekspressive gester. 
Og selv om denne faksimilen av 60-tallets Finland er filmens soleklare hovedattraksjon, er den likevel langt mer enn en stiløvelse. 

Uskyld 
Det samfunnet vi møter i denne (i utgangspunktet sanne) historien om bakeren Mäkis kamp mot den amerikanske verdensmesteren Davey Moore i Helsinki i 1962, preges nemlig av en rørende uskyld i møte med showbusiness’ krav til iscenesettelse. 
Og denne totale mangelen på strategier for å håndtere medias behov for dramaturgi speiler hovedpersonens usikkerhet og nervøsitet, der han forsøker å fokusere på forberedelsene til sitt livs store kamp, men i realiteten kun tenker på sin nye kjæreste Raija. 

Slik blir selve tidskoloritten en metafor for sommerfuglene Mäki har i magen, der han halvhjertet forsøker å slanke seg ned i vektklassen hans langt mer motiverte manager har bestemt han skal bokse i. 
For på tross av sine mange treningsmontasjer er ikke «Den lykkeligste dagen…» en boksefilm i tradisjonell forstand – ei heller noen kjærlighetshistorie. 
Snarere er den en usedvanlig presis filmatisk framstilling av forelskelse som fysisk fenomen. 

Sjarm Hovedrolleinnehaver Jarkko Lahti leverer en rolletolkning som passer Kuosmanens rastløse kamera og brå klipp som hånd i hanske. 
Den lille, muskuløse kroppen er konstant i bevegelse, hele tiden på vei fra den ene dårlig skjulte følelsen til den neste. 

Noen formfullendt film er «Den lykkeligste dagen…» ikke. 
Andre halvdel er påfallende mye svakere enn den første, og pussig nok mister filmen energi jo nærmere den kommer boksekampen. 
Men om Kuosmanens internasjonale gjennombrudd snubler på oppløpssiden, vinner den i det lange løp på ren og skjær sjarm. 
",1
"Denne barneserien er noe av det kuleste du kan se på tv akkurat nå
«Zombie-Lars» tar opp fremmedfrykt og utenforskap på en helt ny måte. 

TV-ANMELDELSE: 
Bare ti minutter inn i den nye, ambisiøse serien til NRK Super kommer første, småsubtile referanse til fremmedkrigere i Syria. 
I form av en hjernespisende zombiehær i et skurrete youtube-klipp. 

«Zombie-Lars» er nøye merket med niårsgrense, det kunne nok blitt noen foreldreklager til Kringkastingsrådet ellers. 

Men kjære voksne, ikke vær redde: 
Dette er åpenbart ikke småbarnsmat, men de litt større barna vil ha stor glede av denne fantastiske serien. 
For ikke å snakke om foreldrene deres. 

Samhold gjennom enfold 

Det handler om elleveårige Lars (Leonard Valestrand Eike), som flytter til det lille tettstedet Bekkebakken sammen med moren sin. 
Han er halvt zombie, det vil si, «levende ulevende», som er den politisk korrekte betegnelsen her. 
Han har tilstanden etter pappaen sin, som forlot dem like etter at han ble født. 
Kanskje for å dra til i Detroit i USA, der horder av levende ulevende har samlet seg og begynt å føre krig mot de levende. 
I Bekkebakken er Lars den eneste av sitt slag, og han får en kjølig velkomst på en skole der mantraet er «Ekte samhold kommer gjennom enfold». 
Likevel blir det raskt klart at han ikke er den eneste som skiller seg ut. 
Det er flere fantasyskikkelser som har fått sin egen vri i dette originale universet. 

«Zombie-Lars» handler i bunn og grunn om klassisk barnetematikk: 
Å finne seg selv, tørre å skille seg ut, og stå opp for vennene dine. 
Samt fremmedfrykt, et hyperaktuelt tema som blir håndtert elegant og lett forståelig i zombiesettingen. 

Uredd humor 

Serieskaper Thomas Seeberg Torjussen har jobbet med noen av de mest interessante norske voksenseriene som har kommet de siste åra: 
«Koselig med peis», «Valkyrien» «Helt perfekt» og «Kampen for tilværelsen». 
Vidt forskjellige sjangre, men alle seriene preges av en viss fandenivoldsk lekenhet. 

Det gjelder også denne barneserien. 
Ikke bare i form av galgenhumor, som når Lars hopper ut av vinduet og «dør» for n’te gang, i stedet for å ta den kjedelige veien om trappa. 
Humoren er befriende uredd. 
Som når den velmenende læreren skal forklare klassen hva Lars er og hvordan de ikke skal omtale ham, og ender med å gi dem en haug med forslag til stygge kallenavn. 
Ikke bare på Lars, men også på den mørkhudede jenta i klassen som hun sammenligner ham med. 

Her er mange kostelige replikkvekslinger, men også noen visdomsord: 
Ei jente klager over at hun ikke får til noen ting, og venninna svarer: 
«Du får til det du vil – bare kanskje ikke det andre vil.» 

Utover i serien utfordres også ideen om det fremmede. 
For hvor mange av oss er egentlig «helt vanlige»? 
Når det kommer til stykket er det kanskje de vanligste som skiller seg mest ut. 

Supre NRK Super 

Alt er ikke perfekt. 
Det går fort i svingene i 15-minutters-episodene, og skuespillet kan bli både statisk og overtent til tider. 
Noen av figurene er klisjeer, som den komiske sidekicken til hovedpersonen. 
Noen ganger skulle jeg ønske at det hele kunne tas litt ned, for å gi rom til mer nærhet og alvor. 
Det er et stykke til den inderligheten vi har blitt vant til i en annen aldersbestemt NRK-serie som avsluttes i disse dager. 

Kanskje virker det litt søkt å sammenligne sosialrealistiske «Skam» med denne fantasyfesten. 
Men begge seriene bryter sjangergrenser og stereotypier, og handler dypest sett om det samme: 
Vennskap, utenforskap og å finne sin plass i fellesskapet. 

Og i likhet med «Skam» er «Zombie-Lars» et bevis på at den mest spennende og modige nyskapingen i norsk drama akkurat nå skjer i miljøet i og rundt NRK Super. 
",1
"Terningkast fem for effekter, terningkast to for alt annet
Severin Eskelands lavbudsjettsgrøsser «Lyst» er langt bedre på groteskeri enn spenning og historiefortelling. 

FILM: 
«Lyst» var en av de bedre filmene undertegnede så under årets utgave av Kosmorama, men dét sier mer om programmeringen på Trøndelags største filmfestival enn om kvaliteten på Severin Eskelands psykologiske lavbudsjettsgrøsser. 
Og selv om «Lyst» er en dårlig film, kan man forstå beslutningen om å sette den opp på kino: 
Det lages ikke nok skrekkfilm i Norge, og på tross av at «Lyst» er mer grotesk og spekulativ enn skummel eller tankevekkende, er det åpenbart at det er talent involvert bak kamera. 

Traumatisk «Lyst» handler om den svenske krimforfatteren Lisa Rostorp (Magdalena From Delis), som har slått seg opp på historier om seksualisert vold. 
Av uante årsaker har hun etter flere millioner solgte bøker bestemt seg for å slå seg ned i en klaustrofobisk ettromsleilighet på Stord, og det er her publikum møter henne, etter hun har blitt utsatt for et brutalt seksuelt overgrep. 

Dette traumet gjaller gjennom filmen som et psykotisk ekko, og takket være hovedpersonens inntak av rødvin og medikamenter blir det stadig vanskeligere å skille mellom indre og ytre virkelighet. 
Med sine nikk til både «Lost Highway», «Rabbits» og «Twin Peaks» er «Lyst» åpenbart inspirert av David Lynchs bruk av ulike nivåer av virkelighet. 
Men der Lynchs mosaikk av representasjoner fanger aspekter av den menneskelige erfaring som glimrer med sitt fravær i mer konvensjonelle fortellinger, utvikler «Lyst» seg raskt til en meningsløs smørje av subjektive inntrykk. 

Realistisk 
På ett punkt imponerer imidlertid «Lyst». 
For på tross av filmen er så full av blod, tårer og oppkast at man raskt blir immun mot sjokkeffekten, kommer man aldri helt over hvor realistiske bildene av kniver som kutter over struper og hammere som røsker testikler ut av skrotum er. 
Effektene er ikke gode nok til å dekke over det faktum at «Lyst» er en halvkokt kortfilmidé strukket ut til en retningsløs og til tider ubehjelpelig amatørmessig langfilm, men de er gode nok til at man håper Eskeland og kompanjong Reinert Horneland fortsetter å lage skrekkfilm. 
",0
"Å leve alene og dø alene i Skandinavia
Anmeldelse: 
«The Swedish Theory of Love» 

FILM: 
Skandinaver blir ofte fortalt – som regel av andre skandinaver – at de bor i verdens rikeste og beste land, og med årene har denne oppfatningen fått status som en vedtatt sannhet. 
At dette bygger på en snever definisjon av livskvalitet er derimot noe man snakker mindre om – enn si det faktum at sosialdemokratiet er internasjonalt beryktet for å være et påfallende usosialt samfunn. 

Stivt 
Det er nettopp dette siste som er tema for Erik Gandinis dokumentarfilm «The Swedish Theory of Love», som tar utgangspunkt i de statlige svenske idealene om individuell frihet slik de ble utarbeidet på 70-tallet, og ser på de langsiktige konsekvensene av en politikk som har som mål å oppheve tradisjonelle mellommenneskelige avhengighetsforhold. 
Det er ingen tvil om at denne politikken har vært avgjørende for en rekke framskritt hva gjelder likestilling og barns rettigheter, men medaljene skandinaver er så glade i å dele ut til seg selv har også en bakside i form av en nærmest institusjonalisert ensomhet. 

Et av resultatene av denne opphevingen av avhengighetens tyngdekraft er at stadig flere svensker velger å bo alene, få barn alene og dø alene. 
Gandini introduserer oss derfor både for gründeren av et selskap som leverer sæd hjem på døra til kvinner som ønsker å bli gravide, og de ansatte i en statlig etat som arbeider med å spore opp slektninger av mennesker som blir funnet døde i sin egen bolig. 
En av sakene deres dreier seg om en mann som ikke ble funnet før to år etter han hadde begått selvmord, men som hadde sørget for å selge verdisakene sine og legge pengene klar til namsmannen. 

Kaldt 
På et filmatisk plan plasserer «Swedish Theory» seg et sted mellom TV-reportasjen og kinodokumentaren. 
På sitt beste utviser Gandini et nærmest Werner Herzog-aktig talent for å finne situasjoner som underbygger poengene hans, men når filmen i andre halvdel sporer av med en lang avstikker til Etiopia, er det vanskelig å unnslippe følelsen av at man ser en 50-minutters TV-dokumentar som har blitt utvidet til kinolengde. 
Denne delen av filmen truer også med å redusere Gandinis legitime kritikk til en banal karikatur av kalde og patologisk utakknemlige nordboere. 

For selv om filmen stiller mange interessante spørsmål om det moderne skandinaviske samfunnet, bunner det hele i en svært enkel analyse. 
Selv ble jeg sittende og tenke tilbake på SVT-serien «Världens modernaste land» som for ti år siden nærmet seg de samme problemstillingene med et bredere perspektiv og en mer undersøkende tilnærming. 
",1
"Uinspirert og gammelmodig nyinnspilling
Antoine Fuqua og Nic Pizzolatto drømmer seg tilbake til en tid da Hollywood lagde westernfilmer på ren refleks. 

FILM: John Sturges’ «The Magnificent Seven» fra 1960 er en amerikanisert remake av Akira Kurosawas «Syv samuraier» (1954) og dermed et tidlig eksempel på det som de siste tiårene har vært en kjedsommelig trend – nemlig amerikanernes besettelse med å lage egne versjoner av utenlandske klassikere. 
På 60-tallet så altså Hollywood til utlandet for inspirasjon, men når Antoine Fuquas «The Magnificient Seven» nå har premiere, er det som en del av en nyere utvikling, hvor den amerikanske filmbransjen nøyer seg med å lage sine egne filmer om igjen. 

Økonomi «The Magnificent Seven» tvinger fram spørsmål som «hvorfor akkurat denne filmen?», «hvorfor akkurat nå?» og – kanskje først og fremst – simpelthen «hvorfor?». 
Årsaken til at Hollywood velger å lage nye versjoner av klassikere er imidlertid nøyaktig den samme som gjorde at filmbyen i sin tid samlebåndsproduserte westernfilmer, altså at kalkylene tilsier at gjenkjenneligheten vil kunne veksles inn i klingende mynt. 
At filmkritikerne uunngåelig vil innvende at originalen(e) var bedre er av underordnet betydning, og i dag kommer uansett disse nyinnspillingene såpass hyppig at slike innvendinger ikke kan sies å utgjøre noen relevant kritikk. 

Problemet med «The Magnificent Seven» er da heller ikke at Fuqua går løs på en hellig ku, men at han ikke har noen spesifikk visjon for hva han vil med verken de(n) opprinnelige filmen(e) eller sjangeren som sådan. 
Dette er ingen filmhistorisk analyse à la Quentin Tarantinos «Django Unchained» og «Hateful Eight», eller noen tidstypisk kryssbefruktning av sjangre som S. Craig Zahlers «Bone Tomahawk», men en forbausende enkel og konvensjonell cowboyfilm av typen man trodde Hollywood hadde sluttet å lage. 

Kapitalisme 
I Fuquas «Magnificent Seven» er heltene gode og skurkene onde, og i den grad filmen avviker fra den tradisjonelle oppskriften er det i castingen og metaforbruken. 
Sammen med manusforfatterne Richard Wenk og Nic («True Detective») 
Pizzolatto har Fuqua satt sammen et rollegalleri som har vel så mye til felles med «Fast & Furious»-serien som med Sturges’ film. 
De syv revolvermennene ledes nemlig av den svarte dusørjegeren Sam Chisholm (Denzel Washington), og inkluderer både en comanchekriger (Martin Sensmeier), en meksikaner (Manuel Garcia-Rulfo), en asiatisk leiemorder (Byung-hun Lee) og – litt avhengig av hvordan man teller – en kvinne (Hayley Bennett). 

Chris Pratt, Ethan Hawke og Vincent D’Onofrio fyller opp hvit, heterofil mann-kvota i en besetning hvor kjemien aldri slår gnister, og hvor ingen av skuespillerne får rom til å tilføre rollefigurene sine noen reell dybde. 
I denne buketten av arketyper skiller skurken Bartholomew Bogue (Peter Saarsgard) seg ut som den mest endimensjonale av alle, men som selve inkarnasjonen av amerikansk kapitalisme i et Ville vesten som har åpenbare likhetstrekk med dagens Midtøsten, er han like fullt nøkkelen til filmens eneste virkelig bemerkelsesverdige element. 

Frihetskamp 
Dramaet starter når Chisholm bli oppsøkt av en kvinne fra den lille byen Rose Creek, som ønsker å hyre ham inn for å få bukt med Bogues terrorvelde. 
Den skruppelløse forretningsmannen er ute etter mineralene i området, og skyr ingen midler for å skremme bort innbyggerne og legge beslag på eiendommene deres. 
Chisholm aksepterer oppdraget, og etter at han har foretatt den obligatoriske rekrutteringsrunden, går han og hans nye forbundsfeller i gang med å trene de stakkars sivilistene i våpenbruk og geriljataktikk. 

Fuquas versjon av Den ville vesten er et goldt og ugjestmildt landskap hvor mektige kapitalister bruker vold for å rane til seg store naturressurser fra en fattig befolkning. 
Parallellene til Midtøsten understrekes flere ganger i omtalen av Bogues leiesoldater, som er ment å vekke assosiasjoner til amerikanske sikkerhetsselskaper som Academi (tidligere Blackwater). 
Og med tanke på at det er nybyggerne og deres beskyttere – som er drevet av ære og rettferdighetssans snarere enn penger – som er heltene, er det verdt å påpeke at filmens store heroiske død er et selvmordsangrep med dynamitt. 
Filmen er ikke mer moralsk kompleks enn at det er rimelig å tolke den dit hen at slikt er greit så lenge det utføres av baptister. 

Fortrengelse Fuquas største styrke som regissør er hans evne til å injisere sine filmer med brå skildringer av brutal vold som setter publikum ut av balanse. 
I «The Magnificent Seven» annonseres derimot samtlige voldsscener god tid i forveien, og når de først inntreffer framstår de som kjedelige og underlig gammelmodige. 
Dette er den typen film hvor kniver og piler flyr like fort som geværkuler, og hvor cowboyer skyter revolvere ut av hendene på motstandere de så vidt kan skimte i øyekroken. 
På toppen av det hele er de fleste av disse skytescenene – og da særlig det avsluttende slaget om Rose Creek – både forvirrende og vanskelig å henge med på. 
Det skytes mye, og mang en revolvermann faller av hesten, men Fuqua makter aldri å skape noen intuitivt forståelig koreografi – eller, for den saks skyld, noen egentlig spenning. 

Alle som har sett en håndfull westernfilmer vet fra første stund hvordan dette vil ende, og til syvende og sist er det kanskje nettopp dette som er «The Magnificent Seven»s appell: 
For snarere enn å fornye eller analysere westernsjangeren, later Fuqua ganske enkelt som om vi fortsatt befinner oss i en æra da Hollywood produserte cowboyfilmer på ren refleks og gammel vane. 
Noen av disse var gode og andre var dårlige, mens det store flertallet var middelmådige og lite bemerkelsesverdige. 
Og ved å lage en film av sistnevnte type, har han produsert et nostalgiverktøy som mange voksne menn utvilsomt vil finne en bruk for. 
",0
"Kannibalisme og flytende kjønnsbegreper i irriterende fransk arthouseslapstick
Bruno Dumont omfavner farsen i det besynderlige – og ikke spesielt vellykkede – eksperimentet «Mysteriet i Slack Bay». 

FILM: 
Bruno Dumonts geni ligger i hans evne til å lete opp ansikter, kropper og landskap som tilsynelatende aldri har blitt fotografert, og som følgelig ikke har blitt infisert av kameraets krav til posering og forstillelse. 
Dette gir opphav til en følelse av å se noe ubevoktet og nærmest obskønt – noe som ikke er ment å bli betraktet på denne måten – som skjenker historiene og miljøskildringene hans en unik troverdighet. 

Kannibalisme 
Mange ble forundret da den gravalvorlige franskmannen med miniserien «P'tit Quinquin» begikk noe som minnet mistenkelig om en komedie, men historien om seriemorderen som terroriserer en liten landsby ved den engelske kanal var klassisk Dumont – full av ansikter fra en annen tid og kropper som ikke vil adlyde sine eiere. 
Den premiereklare kannibalkomedien «Mysteriet i Slack Bay» representerer derimot noe genuint nytt i regissøren filmografi, for her kolliderer hans avslørende naturalistiske stil med et kobbel av overspillende franske skuespillerveteraner under ledelse av Juliette Binoche. 

Utgangspunktet for dette besynderlige – og ikke spesielt vellykkede – eksperimentet er nok en gang kystlandskapet i det nordlige Frankrike, og også denne gang dreier det seg om etterforskningen av en serie mystiske forsvinninger. 
Året er 1910, og den velstående Van Peteghem-slekten er på ferie i sin imponerende steinvilla i egyptisk stil. 
Her kommer de i kontakt med den fattige Brufort-klanen som livnærer seg på å sanke muslinger og utføre ulike strøjobber – og som innimellom spiser de ulykksalige feriegjestene som nyttegjør seg av deres tjenester. 

Irritasjon 
På papiret høres dette ut som banal politisk satire, men for Dumont, som har uttalt at klassesamfunnet er en marxistisk konstruksjon, er premisset først og fremst et utgangspunkt for filmatisk lek. 
Og selv om «Slack Bay» framstår som en type film det er mer interessant å lage enn å se, inneholder den mange flotte enkeltelementer og detaljer – ikke minst er dette en usedvanlig vakkert fotografert film. 

Problemet er at framstillingen av de innavlede aristokratene er så typete og revyaktig hysterisk at filmens kvaliteter truer med å drukne i ren og skjær irritasjon. 
For selv om det alltid vil være interessant å se en såpass presis og kontrollert filmskaper som Dumont prøve noe nytt, er det også åpenbart at man må være villig til å se gjennom fingrene med uforholdsmessig mye fransk tant og fjas for å få utbytte av «Mysteriet i Slack Bay». 
",0
"En fartsdump for den forbløffende franchisen
Men selv en mindre vellykket «Fast & Furious»-film er stor kinounderholdning. 

FILM: 
Det som gjør «Fast & Furious»-filmene så mye mer tiltalende enn andre blockbusterfranchiser er at den har vokst fram organisk. 
Da gatebilfilmen «The Fast and the Furious» først så dagens lys i 2001 var det ingen som visste at den ville danne utgangspunkt for en av de påfølgende tiårenes største pengemaskiner, bygget opp rundt gradvis mer absurde stunt og den rituelle repetisjonen av mantraet «family». 
Men etter at Justin Lin hevet ambisjonsnivået med «Fast Five» i 2011, har filmene sust av gårde raskere enn kynismens hastighet, og resultatet har vært en franchise som føles som en historie – både på og utenfor lerretet – snarere enn et flettverk av forretningsavgjørelser. 

Støyete 
Det er ingen tvil om at «Fast & Furious 8» mislykkes i å opprettholde og eskalere det voldsomme momentumet franchisen har bygget opp i løpet av de siste tre filmene, og dette skyldes ganske enkelt at F. Gary Gray ikke er en like god actionregissør som Justin Lin og James Wan. 
Der Lin og Wan bestrebet seg på å gjøre actionscenene så fysiske og analoge som mulig, er Gray raus med datagrafikken, til et punkt hvor mange av scenene reduseres til ren visuell støy. 

Faktisk er det ikke før i tredje akt at «Straight Outta Compton»-regissøren makter å rette opp skuta og levere den karakteristiske blandingen av krampaktige machoklisjeer, selvbevisste onelinere, klam sentimentalitet og frydefullt latterlige actionsekvenser som kjennetegner 10-tallets «Fast & Furious»-filmer. 
Men når han først gjør det, gjør han det så ettertrykkelig at man umiddelbart glemmer hvor slarkete de to første aktene faktisk var. 
Det er først når man forlater kinosalen, og blir oppmerksom på at kroppen ikke dirrer av energi slik den gjorde etter de foregående filmene i serien, at man innser filmens mange feil og mangler. 

Trangt Utgangspunktet for denne åttende «Fast & Furious»-filmen er at Dominic Toretto (Vin Diesel) etter et møte med den mystiske hackeren Cipher (Charlize Theron) sviker alle sine prinsipper og idealer («family»), og stikker av med et elektromagnetisk masseødeleggelsesvåpen. 
Dermed blir det opp til hans venner og kolleger (den vanlige gjengen, pluss Jason Statham og Scott Eastwood) å stoppe ham – koste hva det koste vil – og siden verken hovedpersonene eller filmens regissør er hemmet av budsjettrestriksjoner blir den materielle ødeleggelsen raskt omfattende. 

«Fast & Furious 8» mangler momentum, og dette gjelder ikke bare kjørescenene, men også historien, som er brutt opp i en episodisk struktur som gir filmen et usammenhengende og stakkato preg. 
Likeledes bruker Gray lang tid på å finne balansen mellom humor og alvor – action og eksposisjon – og mellom de mange rollefigurene i det som etter hvert har blitt et uhåndterlig stort ensemble (Kristofer Hivju får aldri sjansen til å gi rollefiguren sin noen form for personlighet). 
Noen originale vrier bidrar han likevel med, og særlig minneverdig er scenen der en armada av biler med hackede styringsmekanismer kjører førerløse gjennom Manhattans gater. 

Skuffende Etter tre gradvis mer fartsfylte og forbløffende filmer, er «Fast & Furious 8» en aldri så liten fartsdump for franchisen, og man kan ikke annet enn å krysse fingrene for at produsentene makter å hente inn en bedre actionregissør til de to gjenstående filmene i serien. 
Samtidig er det vanskelig å ikke bli slått av tanken om at den voldsomme suksessen til «Furious 7» har vekket det store, grådige studiomaskineriet som serien hittil har vært skånet for, og at franchisen nå hviler i hendene på økonomene og merchandiseavdelingen hos Universal Pictures. 

«Fast & Furious 8» redder seg inn på en sterk sisteakt og seriens iboende sjarm. 
Det er fortsatt stor, dum og selvironisk moro – og fortsatt mer givende enn de fleste andre blockbusterfranchiser der ute – det er bare ikke en spesielt smart eller god film. 
",1
"En uhyre vittig film, med et vidde så mørkt og så ubehagelig at kan være vanskelig å ta helt inn
Med «The Square» er svenskene best i Cannes - så langt. 

FILM: 
I første omgang virker det både vakkert og enkelt. 
Den feterte sjefskuratoren Christian (Claes Bang) vil lansere kunstverket «The Square» på museet i Stockholm: 
En rute på bakken, litt som en kunstens versjon av fotgjengerovergangen: 
En etablering av en kjøreregel. 
I dette tilfellet er det snakk om at alle som er innenfor grensene, skal være likeverdige, og ha like plikter og rettigheter. 
Problemet synes først og fremst å være å selge ideen til publikum. 

Klossete møter 

Det skal snart være det minste av Christians problemer. 
For den svenske filmskaperen Ruben Östlund, som konkurrerer i hovedkonkurransen i filmfestivalen i Cannes med «The Square», er uinteressert i det som er lett - og nærmest besatt av det som er klønete og flaut og vanskelig. 
I sin nye film fortsetter han å se nærmere på alle former for sosiale interaksjoner som bærer galt av sted: 
Svirebrødrene som trekker hverandre opp til et uhellssvangert prosjekt ingen av dem våger å trekke seg seg fra, kuratoren som konfronteres med hva han egentlig mener med en ullen nettsidetekst han har skrevet, den samme kuratoren som blir med en dame hjem og lurer på om det er på sin plass å kommentere husgorillaen som sitter i rommet ved siden av der forførelsen foregår, performanceprosjektet som foregår lenge etter at alle tror og vil at det skal være over, og ikke vet hvordan de skal slippe unna. 

Skjeve samtaler 

For om likhet er idealet inne i ruten, er menneskelige møter som sådan preget av alle mulige former for skjevhet - i posisjon, i klasse, i økonomi, i hvem som har grunn til å føle seg skyldig overfor den andre, i hvem som ønsker å bevare husfreden og hvem som vil utfordre den, i hvem som har hva slags fordommer som de forsøker å late som om de ikke har. 
Som i sine tidligere filmer, både «De ufrivillige», «Play», og «Turist», er Östlund opptatt av å studere hva som skjer når de stilltiende normene og reglene som styrer det som skjer mellom oss, slipper taket, når initiativet overlates til de som ikke viker unna kaoset og ubehaget, og den sosiale grunnen begynner å gynge. 
Som før er er han vàr overfor instinkter og mekanismer i hovedpersonene sine, og nådeløst observant uten å miste medlidenheten. 
Skjønt, enhver som ser scenen der Christian plutselig får ideen om at onenightstanden Anne (Elisabeth Moss) har tenkt å bruke det han nettopp har støtt ut av kroppen til å bli gravid, og nekter å legge det brukte kondomet i søplebøtten hennes, kan mistenke Östlund for å ha sadistiske drag. 
For ikke å snakke om filmens lengste, kanskje beste og fullstendig uutholdelige bilde, der en overdådig middag for museets venner sklir ut når kunstneren som innledningsvis gjorde et performancenummer som ape, nekter å gå ut av rollen. 
«The Square» er en uhyre vittig film, men viddet kan iblant bli så mørkt og så ubehagelig at det er vanskelig å ta helt inn. 

Nytt er den kunstneriske diskusjonen som rammer inn det hele, om forsøkene på å styre budskap og samtaler og tolkninger som viser seg å være like uregjerlige som de andre. 
Slik får «The Square» rent filosofisk kanskje et høyere ambisjonsnivå enn Östlunds tidligere filmer, og et han iblant synes å strekke seg litt for langt for å prøve å nå. 
Men det å strekke seg for langt er jo også nettopp noe av det han er aller best på å vise frem. 
Og i Cannes er han foreløpig helt enkelt dét: 
Best. 
",1
"«Innafor» tar den personlige dokumentarjournalistikken helt ut
Fram med mobilkameraet, fortell hva du føler. 

Hvordan lage gravejournalistikk som fenger blogg-generasjonen? 
Det er tusenkronerspørsmålet, ikke bare for «Innafor» - NRKs nye dokumentarprogram for folk i tjueåra – men også for mediebransjen for øvrig. 
Hvordan få ungdommen til å velge kvalitetsjournalistikk framfor kattevideoer? 
Svaret NRK har kommet fram til, ser ut til å være fram med mobilkameraet, fortell hva du føler. 

Den saklige «Brennpunkt»-stemmen er riktignok på plass når noe av faktagrunnlaget presenteres. 
Men mye av programmet består av videoblogglignende klipp, der programleder Emma Clare Gabrielsen (25) filmer seg selv med mobilkamera, mens hun sier «fy faen, dette stresser meg skikkelig!». 

Enten hun er på vei ut døra for å rekke timen hos intimkirurgen som skal vurdere hvor pent underlivet hennes er, eller hun nettopp har blitt kastet ut av et hotellrom fordi den prostituerte jenta hun intervjuer skal få en kunde på besøk. 

Innrømmelse 

Den personlige dokumentarjournalistikken kjenner vi igjen fra mange andre NRK-programmer, nå sist Leo Ajkics «Flukt», og ikke minst en rekke infotainmentserier. 
Men Gabrielsen tar det helt ut når vi følger henne inn på undersøkelsesbordet, mens kirurgen beskriver hva han ser (vi får riktignok ikke se det selv, et sted går vel fortsatt intimgrensa). 
Eller når hun i programmet om prestasjonsdop har en vanskelig innrømmelse å komme med, men ender med å skru av kamera første gangen hun forsøker å fortelle. 

«Innafor» omtales som lillesøsteren til «Brennpunkt». 
De fire programmene i første sesong tar for seg pynting på kjønnsorganer, prestasjonsdop, moderne former for sexsalg, og åpenhet rundt psykisk sykdom. 
Temaer som absolutt angår dagens unge, ifølge spørreundersøkelser redaksjonen har bestilt. 
Én av åtte unge kvinner har vurdert intimkirurgi, kunne de melde i første program, som ble publisert mandag. 

Spørreundersøkelsene utgjør det viktigste faktagrunnlaget. 
Gabrielsen har dessuten fått innpass i mange lukkede rom, men strengt tatt ikke så mange vi ikke har sluppet inn i før, i avisreportasjer for eksempel. 

Noen steder hadde det vært greit med flere perspektiver: 
Mange av jentene som fikser på underlivet sitt, gjør det åpenbart fordi de er redde for å kle av seg foran andre. 
Så hvorfor får vi ikke vite hva gutta synes om intimkirurgi? 

Avslappet 

Men det mest interessante ved «Innafor» er den intime fortellerteknikken. 
Når det funker, øker det troverdigheten til programmet. 
Gabrielsen er rett som det er sitt eget beste intervjuobjekt. 
Følelsesutbruddene er også med på å skru opp spenningen. 
Hver episode starter midt i eller like før den mest grenseoverskridende scenen de har å by på, for så å ta et steg tilbake. 
Vi får ikke vite hvordan det går før helt mot slutten. 

En så sentral rolle krever mye av hovedpersonen. 
Gabrielsen er imponerende avslappet foran kamera, og det er lett å forstå hvorfor hun vant Snapchat-auditionen NRK lyste ut for å finne rett programleder. 

Hun er selvutleverende og synsende på den ene sida, men også lyttende og åpen i møte med andre. 
Hun moraliserer aldri, men passer på å veie opp når intervjuobjektene gjør det («Nå fikk jeg lyst til å prøve det, bare på faen!»). 
Her skal ingen si fy til noe som helst, selv om hver episode får en slags konklusjon på slutten – en som foreldregenerasjonen kan være godt fornøyde med. 
",1
"Ser unektelig ut som et dataspill – men for et dataspill!
Den franske familiefilmen «Milo – Månens vokter» imponerer med sin visuelle oppfinnsomhet. 

FILM: 
Den franske animasjonsfilmen «Milo – Månens vokter» er en fryd for øyet. 
Med unntak av en håndfull håndtegnede sekvenser ser filmen riktignok ut som et dataspill, men til gjengjeld er universet den utspiller seg i designet med en eleganse og en sans for undring man sjelden ser i moderne animasjonsfilm. 

Legende Historien finner sted i en mytisk tidsalder, der harmonien mellom månen og sola holder verden i balanse. 
Denne balansen forstyrres imidlertid når de eldgamle vokterne som har hatt ansvaret for de to himmellegemene skal skiftes ut med yngre krefter, og dermed må den motvillige månevokteren Milo legge ut på en lang og strabasiøs ferd sammen med den selvsikre solvokteren Solar og skumringsvesenet Glimt. 

Mytologien i «Milo» springer ut av en hedensk europeisk forestillingsverden, og selv om den regionale og historiske forankringen er byttet ut med en tidstypisk animasjonsestetikk, gir dens sykliske og panteistiske verdensbilde gjenklang i en idéhistorie de fleste kjenner på et intuitivt nivå. 
Ikke minst er det gledelig at filmen unnlater å dele verden opp i godt og ondt, men snarere baserer seg på en nyansert framstilling av den evige tautrekkingen mellom krefter som ligger til grunn for naturens kretsløp. 

Reisedagbok Plottet i «Milo» er også langt mer uforutsigbart enn hva man pleier å finne i denne typen filmer, men samtidig er de underliggende rytmene og strukturene i fortellingen såpass velkjente at man etter hvert slutter å bry seg om hva som skjer og heller fokuserer på hvordan. 
Filmens appell ligger nemlig først og fremst i dens visuelle oppfinnsomhet – i hvordan de mange og gåtefulle vesenene beveger seg og antar nye former. 
Gitt det dataspillaktige uttrykket tvinges man dermed til å reflektere over det faktum at filmens kvaliteter speiler de man finner i mange nyere spill – altså at historiefortellingen først og fremst er et påskudd for å la publikum utforske et rikt og mystisk univers, der reisen er viktigere enn målet. 
",1
"Hva enn det er Marvel og Netflix prøver på med dette her:Det funker ikke. 

Anbefales kun for voldsromantikere med sans for overfladisk åndelighet. 

«Iron Fist» er fjerde og siste superhelttilskudd i Marvels soloserier på Netflix. 
Senere i år skal han slå seg sammen med med Daredevil, Jessica Jones og Luke Cage, og danne supergruppa «The Defenders». 
Sikkert et stødig tredjevalg til å redde verden når hverken «Avengers» eller «Guardians of the Galaxy» er tilgjengelige. 

Overspilt ondskap 

Den foreldreløse krølltoppen Danny Rand (Finn Jones) vender tilbake til familiens forretningsimperie i New York etter å ha vært antatt død i 15 år. 
Ingen tror at han er den han hevder, og bisnissen er overtatt av barna til foreldrenes forretningspartner, som nå er blitt voksne, onde og har lært seg å overspille. 
Så da blir det tronkamp i kapitalismens høyborg, da. 
Selv om den retningsløse Danny virker uinteressert i arven sin. 
Men samtidig litt interessert. 

Strengt tatt er det vrient å få tak på hva Danny egentlig vil. 

Litt som med selve serien, med andre ord. 

Danny har bedrevet ekstremvarianten av å finne seg sjæl i østen, og har tatt med seg – foruten aversjon mot sko og såpe – en krigermunk-personlighet og noen overnaturlige kampsportevner (han kan visst fokusere chi'en sin noe innmari og lage en jernknyttneve, og dessuten hoppe ganske høyt, eller noe sånt). 
Han har lært seg en smått motstridende livsfilosofi om å omfavne sin indre ro, men når ingenting annet funker (dvs. hele tiden), så er det beste alltid et knyttneveslag av jern. 
Men bare når det er noen som fortjener det, altså. 
Eller når det blir for kjedelig å løse konflikter ved å meditere. 

I det hele tatt er Dannys oppfarenhet og manglende impulskontroll kanskje tidenes dårligste reklame for mindfullness og østlig meditasjon. 

Uinspirert 

Og det er omtrent det du trenger å vite. 

Det store mysteriet her er uansett hvorfor denne serien i det hele tatt finnes. 
Det er ikke det at den er direkte dårlig, det er mer det at det nesten virker som om serieskaperne har gått inn for å være så uinspirerte som mulig. 
I løpet av de tre første (timelange!) episodene får vi ikke én minneverdig karakter eller replikkutveksling, og serveres ikke ett eneste ikonisk bilde. 

Stjernepondusen i serien står Trinity fra «The Matrix» og han som spilte broren til Boromir i «Ringenes Herre» for. 

Jernballer 

Det mest beundringsverdige her er i grunnen Netflix' og Marvels jernballer. 
Førstnevnte har allerede i flere år gjort sitt for å radbrekke velfungerende sesong- og episodedramaturgi med binge-modellen sin, og etter at superheltfilmer i snart to tiår nå har gitt oss generiske opprinnelseshistorier som fremstår langtekkelige selv i en nitti minutters kinofilm, krever det ganske mye selvtillit å strekke en ny, enda mer generisk en, over 13 timer. 

Når samarbeidspartnerne her «perfeksjonerer» episodestrukturen fra «Luke Cage» – det vil si 58 minutter med plottblokking (altså karakterer og hindringer som motarbeider framdriften) uten annen grunn enn å fylle ut episodene, for så å hive på en vilkårlig cliffhanger for å gjøre det hakket mer fristende å la 'flixen automatisk hoppe videre til neste episode – blir det mer og mer tydelig at disse serienes eksistensgrunnlag i hvert fall ikke er kunstnerisk motivert. 

I et zenøyeblikk lirer Danny av seg lykkekakevisdommen «If you want to know the truth, then hold no opinion.» 
Jeg drister meg likevel til å komme med følgende dom: 
Hva enn det er Marvel og Netflix prøver på med dette her: det funker ikke. 

I disse dager sender FOX serien «Legion», som faktisk er interessert i å utfordre både tv-mediet og superheltsjangeren. 

Se den i stedet. 

«Iron Fist» anbefales kun for voldsromantikere med sans for overfladisk åndelighet. 

(Anmeldelsen er basert på de tre første episodene.) 
",0
"Anmeldelse:«Hardcore» 

Det spinnville førstepersonsvoldsorgien «Hardcore» er en etterlengtet videreføring av «Crank»-filmene. 

FILM: 
Mens tegneserieverdenen har blitt blockbusterbransjens hovedleverandør av figurer og fortellinger, utøver spillindustrien først og fremst sin innflytelse på filmkunsten på det estetiske plan. 
Denne påvirkningen kan skimtes i alt fra åpningsscenen i «The Revenant» til slåsskampene i «Batman v Superman», men få filmer har tatt dataspillinspirasjonen like langt som Ilya Naishullers «Hardcore». 

Cyborg 
Med unntak av to scener, opplever publikum samtlige av «Hardcore»s 96 minutter gjennom øynene til hovedpersonen Henry — en leiesoldat som i åpningsminuttene vekkes opp fra de døde og utstyres med robotproteser, før han umiddelbart kastes ut i en kaotisk kamp mot den russiske krigsherren Akan. 
Henry tilbringer store deler av filmen med ulike typer skytevåpen i hendene, og når han ikke skyter, klatrer han opp vegger, kaster seg ut av vinduer og hopper mellom eksploderende biler og svevende menneskekropper. 

Filmens plott er en kaotisk blanding av oppdragsoppdateringer og avsløringer som ikke henger på greip som fortelling, men som takket være filmens konstante bevegelse og strie strøm av bisarre påfunn likevel fungerer ypperlig som underholdning. 
En slik heseblesende collage av inntrykk og ideer er tross alt langt å foretrekke framfor de halvhjertede historiene som preger så mange samtidige actionfilmer. 

Berg-og-dal-bane 
Med sin ultravoldelige trash-estetikk og kreative bruk av GoPro-kameraer, er «Hardcore» en åndelig oppfølger til Neveldine & Taylors «Crank»-filmer, og den har også flere likhetstrekk med duoens sci-fi-satire «Gamer» og John Hyams' to «Universal Soldier»-filmer. 

Det den derimot ikke har, er noe budskap eller tematikk å snakke om utover sitt eget formspråk. 
Men med tanke på hvor elegant denne morsomme, selvbevisste og overraskende smarte filmen kombinerer frydefull dataspillvold med samtidskunstinspirerte kostymer og installasjoner, er dette formspråket mer enn nok av et statement i seg selv. 
",1
"Romantikk i globaliseringens tidsalder
Anmeldelse: 
«A Hologram for the King» 

FILM: 
I en tid der den amerikanske filmbransjen er i ferd med å omstille seg til det faktum at det utenlandske kinomarkedet er viktigere enn det hjemlige, lages det påfallende få filmer om globalisering. 
«A Hologram for the King» er intet unntak, for selv om den begynner som en film om en amerikansk forretningsmann og outsourcingsekspert som skal selge kommunikasjonsteknologi til det saudiarabiske kongehuset, ender den opp som en historie om to velstående mennesker som finner kjærligheten i voksen alder. 

Uforpliktende Alan Clay (Tom Hanks) har nettopp mistet kone, hus og bil i en opprivende skilsmisse, og for å sikre sin datter en dugelig collegeutdannelse er han avhengig av å forhandle fram en gunstig avtale med Saudi-regimet. 
Dette viser seg imidlertid å være lettere sagt enn gjort, for det Saudi-Arabia Clay møter er en uutgrunnelig labyrint av kontrabeskjeder og dobbeltmoral, og i god gammel vestlig-fisk-på-fremmedkulturelt-land-tradisjon kjennetegnes vertskapet av en frustrerende uforpliktende holdning til tid og avtaler. 

Dette gir amerikaneren en hel del tid til å reise rundt med sin eksentriske sjåfør Yousef (Alexander Black) og studere nasjonens unike blanding av løpsk kapitalisme og konservativ islam. 
Hans motforestillinger mot å gjøre forretninger med et regime som undertrykker kvinner og importerer livegne arbeidere fra den tredje verden manifesterer seg etter hvert som en byll på ryggen, men denne blir raskt fjernet av et internasjonalt legeteam, og dermed står Alan fritt til å dyrke kjærligheten med doktor Hakem (Sarita Choudhury). 

Unnvikende Dramaet i «A Hologram for the King» forløses nemlig ikke så mye som det fordamper. 
Den samme globaliseringen som har påført Alan sjelekvaler fratar ham i siste instans behovet for å ta stilling til både kapitalismen og det saudiske regimet, og i siste akt forvandles filmen til en av disse erkeamerikanske moralprekenene om at den øvre middelklassen må jobbe mindre og elske mer. 
Denne slutten kommer såpass ut av det blå at man knapt skjønner hva som har skjedd før rulleteksten dukker opp på lerretet og det blir klart at Tykwer ikke har til hensikt å nøste opp noen av de tematiske trådene han har lagt ut. 

Takket være tiltalende fotoarbeid og den alltid pålitelige Hanks er «A Hologram for the King» jevnt over en behagelig og underholdende opplevelse. 
Like fullt er det vanskelig å respektere en film som sikter seg inn på et av vår tids definerende samfunnsspørsmål, for så bare å feige ut med floskler om familie og kjærlighet. 
",0
"Kan hun ha vært så opptatt av ektemannen at hun forsømte datteren?
I «Julieta» viser Pedro Almadóvar empati med forvirrede og skyldbetyngede mødre. 

FILM: 
To historier fortelles parallelt, en fra nåtiden og en fra fortiden, der den siste sakte forklarer den første. 
«Julieta» er et mysterium, men ikke et kriminelt et. 
Gåten det er snakk om, er tittelpersonens eget liv. 

Forelsket og distrahert 

Julieta (Emma Suárez) har et veltilpasset liv som godt voksen i Madrid, med jobb i akademia og belest kjæreste i grå blazer, når et møte på gaten kaster om på alt. 
Seeren skjønner at Julieta har en datter, som hun ikke har sett eller hørt fra på mange, mange år. 
Nå kastes hun ut på en hukommelsesreise bakover i tid. 
Hun tenker på det tilfeldige møtet med Xoan (Daniel Grao), den spennende fiskeren med de viltre krøllene, som den unge Julieta (Adriana Ugarte) omkalfatrer livet sitt for å være sammen med. 

Men den nygifte Julieta vet lite om livet til ektemannen, og snart må hun begynne å spørre seg om hun forstår hvem han egentlig er og hva han egentlig trekkes mot, særlig i møte med vakre naboen, som drar fingrene sensuelt over de svulmende treskulpturer hun selv har laget. 
Mange år senere er det indirekte spørsmålet et annet, og handler mer om hvorvidt hun hadde blikket så ufravendt festet på ektemannen at hun var distrahert overfor datteren. 

Sterke farger 

«Julieta» er historien om en forvirret mor i sorg, som prøver å etablere en sammenhengende fortelling om sitt eget liv, og finne ut om hun virkelig kan ha sviktet så voldsomt som datterens reaksjon indikerer. 
Filmen er basert på tre noveller av Alice Munro, og er mindre og mer holdt, både i omfang og spill, enn mange av regissør Pedro Almodóvars tidligere verk, men preget av den samme store empati og følsomhet. 
Og som vanlig spilles de store og ofte vonde følelsene ut mot nitid dekorerte og fargemettede kulisser, som formelig strutter av dype nyanser av insisterende purpur og kongeblått. 

«Julieta» er ingen umiddelbar eller uforglemmelig klassiker som «Volver» eller «Snakk til henne», men den har med seg en lignende intensitet. 
Den krever tilskuerens deltagelse i det som skjer, og får det. 
",1
"Gode hensikter, dårlig propaganda
Oliver Stones mål om å påvirke den politiske debatten i USA helliger kanskje hans uelegante virkemidler, men det gjør ikke «Snowden» til en god film. 

FILM: 
Ved siden av Michael Moore er Oliver Stone den mest framgangsrike venstrepopulisten i nyere amerikansk filmhistorie. 
Stone har alltid vært tiltrukket av kontroversielle temaer, og gjennom sin karriere har han markert seg som en frittalende kritiker av amerikansk kapitalisme og utenrikspolitikk. 
I lys av de senere års politiske utvikling i hjemlandet var det derfor nærmest uunngåelig at Stone ville ta for seg Edward Snowden og hans historie. 
Likevel overrasker «Snowden» ved å være mer politikk enn film. 

Aktivisme Stones portrett av den omstridte varsleren er nemlig et skamløst forsøk på å gjøre hovedpersonen til en figur amerikanere flest kan sympatisere. 
Og med tanke på hvor mange av disse som betrakter Snowden som en landsforræder, kan man på sett og vis forstå beslutningen om å ikke spare på de filmatiske virkemidlene. 
Men uansett hvor lett det er å beundre Stones politiske ambisjoner er det umulig å ikke føle seg grovt undervurdert som publikummer når man ser «Snowden». 

Sist Stone kastet seg inn i amerikansk politikk på denne måten, var da han i 2008 regisserte den satiriske George W. Bush-biografien «W.» 
Med Josh Brolin i hovedrollen som USAs 43. president satte «W.» seg fore å nyansere medias karikerte framstilling av Bush – som på denne tiden ble skildret som en inkompetent klovn – og stille ham til ansvar for hans politikk. 
I «Snowden» gjør regissøren det motsatte, når han gir hovedpersonen helterollen i en klassisk Hollywood-historie om mot, samvittighet og moral. 

Debattinnlegg Filmens rammefortelling er intervjuene Snowden i 2013 gjorde med filmskaperen Laura Poitras og journalistene Glenn Greenwald og Ewen MacAskill i Hong Kong, og som danner utgangspunkt for Poitras’ Oscar-belønnede dokumentarfilm «Citizenfour». 
I disse scenene blir vi vitne til hvordan de fire planlegger offentliggjøringen av Snowdens avsløringer om amerikanske myndigheters overvåkning av både egne og utenlandske borgere. 
Stone synes imidlertid langt mindre interessert i dette aspektet av historien enn av hovedpersonens reise fra patriot til folkefiende. 

Denne reisen skjemmes av at hovedrolleinnehaver Joseph Gordon-Levitts fremste ambisjon er å etterligne Snowdens stemme og kroppspråk. 
Dette innebærer at hovedpersonen går gjennom filmen som en endimensjonal imitasjon som aldri egentlig framstår som et menneske av kjøtt og blod. 
De øvrige rolletolkningene spriker i alle retninger, og selv om både Melissa Leo, Shailene Woodley og Nicolas Cage er severdige hver for seg, later de ikke til å spille i samme film. 

Propaganda 
Problemet er altså ikke at «Snowden» er propaganda, men at den er dårlig propaganda. 
Både som varsler og symbol på overvåkningensalderen er Edward Snowden en av dette tiårets viktigste politiske skikkelser. 
Oliver Stone nøyer seg imidlertid ikke med å fortelle Snowdens historie – han vil også forme den videre ved hjelp av et helteportrett av klassisk Hollywood-støpning. 

Og ved å skreddersy sin film for et amerikansk publikum han åpenbart har svært liten tiltro til, ender Stone opp med å få et av vår tids viktigste samfunnsspørsmål til å framstå som både trivielt og uengasjerende. 
",0
"En form for brukskunst
FILM: 
«Karsten og Petra»-filmene er såpass spesifikt vinklet inn mot et ungt publikum at i den grad det er mulig for voksne å ha store opplevelser med denne franchisen, er det utelukkende ved å ta del i barnas engasjement og innlevelse i kinomørket. 
Faktisk kan serien på mange måter sees som den rake motsetningen til Pixars strategi med å utstyre familiefilmer med et eget nivå av vitser og metaforer for den eldre del av publikum. 
Eller sagt på en annen måte: 
Dersom voksne mennesker oppsøker disse filmene på egenhånd, er det grunn til å heve både ett og to øyenbryn. 

Ny cast Det mest oppsiktsvekkende med «Karsten og Petra – Ut på tur» er at Elias Søvold-Simonsen og Nora Amundsen, som har gestaltet tittelrollene i de fire siste filmene, er byttet ut med Oliver Dahl og Alba Rørbech-Nilssen. 
Og selv om man innledningsvis savner Søvold-Simonsens naturlige tilstedeværelse (blir savnet for stort kan man se ham i «Gråtass»-filmene), faller dynamikken etter hvert sånn noenlunde på plass. 

Utgangspunktet for «Ut på tur» er at Karsten og Petra skal på fjelltur med familiene sine, og at Karsten har bestemt seg for å glede bestevennen ved å finne en ny pappa til henne. 
I mangel på andre alternativer faller valget på den keitete turistguiden Aksel (spilt norsk barnefilms mest pålitelige mann Jeppe Beck Laursen), og etter å ha overbevist Petra om at moren hennes (Janne Formoe) trenger en ny kjæreste etter farens bortgang, skrider de to til verket med list og lempe. 

Kjent oppskrift 
Dette premisset åpner ikke bare for enkel forviklingskomikk og avsluttende bemerkninger om at kjernefamilien er et avleggs ideal – det er også en utmerket anledning til å indoktrinere de aller yngste i god, gammeldags norsk friluftsideologi. 
Dette innebærer både fjellvettregler og flust av godt synlig allværstøy, samt god eksponering for Den norske turistforening og turselskapet Enjoy Beito. 

I en annen type film kunne disse elementene fort blitt sjenerende, men i og med at «Karsten og Petra»-filmene først og fremst er en form for brukskunst, er produktplasseringen ikke mer distraherende enn dersom noen skulle finne på å slenge en sponsorlogo på et dørslag eller skojern: 
Man skulle kanskje foretrukket at den ikke var der, men den forhindrer på ingen måte redskapet i å gjøre den jobben det er skapt for å gjøre. 
",1
"Anmeldelse:«Bad Neighbours 2» 

En usedvanlig tettpakket og underholdende komedie om kvinnesyn i amerikansk humor. 

FILM: 
Siden Paul Feigs «Bridesmaids» fikk fart på kjønnsrolledebatten i den amerikanske humorbransjen i 2011, har et flertall av de beste komediene som har vært produsert for kino og TV hatt kvinner i hovedrollene. 
Men selv etter «Girls», «Inside Amy Schumer», «Broad City», «Pitch Perfect» og flere Melissa McCarthy-kassasuksesser enn noen strengt tatt har behov for, venter bransjen fortsatt på at Feigs kommende «Ghostbusters»-reboot skal gi det endelige svaret på hvorvidt publikum egentlig er interessert i å se mainstreamkomedier med kvinner i hovedrollene. 

Mannsdominert Nicholas Stollers «Bad Neighbours 2» nærmer seg denne strukturelle skjevheten fra en annen innfallsvinkel. 
Filmen er skrevet og regissert av menn, og har to menn øverst på rollelista, men makter likevel å framstå som progressiv ved å gå i rette med den stereotypiske framstillingen av kvinner i amerikanske komedier. 

Som feminisme betraktet er det snakk om små, men viktige steg inn mot mainstreamen, som for filmens del er essensielle fordi de skaper et genuint engasjerende bindevev mellom vitsene. 
For der mange av dagens Hollywood-komedier tyr til halvkokte spenningsplott for å forsvare sin plass på det store lerretet, har Stoller klokelig nok valgt å stole på at en stri strøm av sketsjer, onelinere og gjesteopptredener fra morsomme folk er underholdning nok i seg selv. 

Stram Seth Rogen, Zac Efron, Rose Byrne, Chloë Grace Moretz, Abbi Jacobson, Ike Barinholtz, Hannibal Buress og Billy Eichner er blant skuespillerne som bidrar med minneverdige scener i en komedie som først og fremst utmerker seg med et sjeldent tettpakket manus. 

«Bad Neighbours 2» er verken nyskapende eller viktig, men vitsetettheten er usedvanlig høy til kinofilm å være, og de 92 minuttene er så å si blottet for dødpunkter. 
Med andre ord er det bare snakk om en av de siste årenes morsomste amerikanske mainstreamkomedier. 
",1
"André Øvredal går mot strømmen i Hollywood
Nordmannens Hollywood-debut er en stilsikker grøsser som slites mellom motstridende ambisjoner. 

FILM: 
Seks år etter at «Trolljegeren» åpnet internasjonale dører for André Øvredal, er nordmannen omsider klar med sin første egne amerikanske spillefilm. 
Den lange ventetiden tyder på at Øvredal har tatt seg god tid til å vurdere sine muligheter, og når man ser «The Autopsy of Jane Doe» får man følelsen av at han bevisst har latt være å bygge på «Trolljegeren»s momentum, og heller fokusert på å legge grunnlaget for en lang karriere som filmskaper. 

Antitese 
På overflaten er «Jane Doe» nemlig «Trolljegerens» rake motsetning: 
Der «Trolljegeren» var preget av åpne landskap og frenetisk bevegelse, er «Jane Doe» en klaustrofobisk og kontrollert film som nærmest utelukkende utspiller seg i en kjeller. 
Og der «Trolljegeren» brukte dokumentarfilmestetikk til å skjenke vesener fra norsk folketro et skjær av realisme, er «Jane Doe» fra første stund en film som setter sin kunstferdige stil og produksjonsdesign i høysetet. 

Det er noe tiltalende 90-talls over vektleggingen av fysiske kulisser og den håndfaste utformingen av det familiedrevne likhuset der patolog Tommy Tilden (Brian Cox) og hans sønn Austin (Emile Hirsch) dissekerer menneskekropper og deduserer dødsårsakter med nøktern rutine. 
Og når den lokale sheriffen en kveld triller inn liket av en vakker ung kvinne, forvandles de underjordiske arbeidslokalene langsomt til en labyrint av maskulin angst og patriarkalske nevroser. 

Kritikk 
De tiltalende bildene og Øvredals tilbakeholdne og uforutsigbare bruk av sjangervirkemidler gjør «Jane Doe» til et filmatisk univers det er behagelig å oppholde seg i, men under overflaten slites filmen mellom to motstridende ambisjoner. 
I første del av filmen skisserer regissøren og manusforfatterne Ian Goldberg og Richard Naing opp en interessant kritikk av Hollywoods kvinnesyn, som senere forankres i dypereliggende samfunnsstrukturer. 

Det mystiske kvinneliket som under den perfekte overflaten er mishandlet og skamfert på det groveste er en god metafor for underholdningsindustriens sexisme og nådeløse skjønnhetsidealer. 
Og det faktum at denne livløse kroppen (spilt av Olwen Kelly) – som langsomt plukkes fra hverandre av filmens mannlige hovedpersoner – er filmens viktigste kvinnerolle, bygger ytterligere opp under dette poenget. 

Landskap 
I hendene på fotograf Roman Osin blir liket et landskap med elver av blod og sletter og høydedrag av blekt menneskekjøtt, og de to patologene blir arkeologer som pløyer seg ned gjennom de geologiske strataene. 
Det er i disse partiene at filmen er på sitt mest vellykkede, og når den i andre halvdel tipper over i et mer konvensjonelt skrekkfilmterreng, får man følelsen av at man har gått glipp av et eller annet vesentlig. 
Dette er med andre ord noe så sjelden som en amerikansk grøsser som med fordel kunne vært lengre. 

På tross av disse innvendingene er «The Autopsy of Jane Doe» en severdig film – vi kommer ikke til å se mange skrekkfilmer på dette nivået på norske kinoer i år – og en positiv utvikling for den mest interessante norske filmskaperen som i dag er virksom i Hollywood. 
André Øvredal har laget en film som går mot strømmen både i amerikansk film og i grøssersjangeren som sådan, og viser med det at han har det som trengs for å bygge en karriere innen det han er god på – smarte underholdningsfilmer med bred, folkelig appell. 
",1
"Bæsj, tiss, promp og Gisken
Gisken Armand er det store trekkplasteret i Hanne Larsens debutfilm «Gilberts grusomme hevn». 

FILM: 
Eggallergi, oppkast og en ondskapsfull og usedvanlig flatulent tante er hovedingrediensene i Hanne Larsens spillefilmdebut «Gilbergs grusomme hevn», som handler om elleve år gamle Gilbert som nettopp har flyttet til et nytt sted, og er desperat etter å kvitte seg med kallenavnet «Spybert». 
Han finner raskt tonen med sin nye nabo Line, og er så ivrig etter å gå i bursdagsselskapet hennes at han overbeviser foreldrene om å la ham bli hjemme mens de reiser til Spania på jobbreise. 
Betingelsen er at hans eksentriske tante Doris skal sitte barnevakt, hvilket er en avtale Gilbert raskt kommer til å angre. 

Som så mange andre barnefilmer er «Gilberts grusomme hevn» dypest sett en historie om vennskap, utenforskap og om å være den man er, men enten man er ti eller førti ligger hovedappellen i prompinga, prosjektilspyinga og Gilberts krig mot den psykopatiske Doris. 
Den største innsigelsen mot filmen er derfor at Larsen og hennes medforfatter Kathrine Valen Zeiner ikke har valgt å rendyrke dette aspektet, men snarere lar det krydre en utpreget kompetent og konvensjonell fortelling som også den yngre del av publikum bør ha gode forutsetninger for å forutse hvor vil ende. 
Eller sagt på en annen måte: 
Problemet med «Gilberts grusomme hevn» er ikke hva som er på lerretet, men hva den får deg til å ønske at var der. 

For med Gisken Armand i storform som tante Doris – et Frankensteins monster sydd sammen av buldrende tarmgass, bråkete knokler og et grotesk, umettelig oppmerksomhetsbehov – er det nær sagt umulig å ikke se for seg filmen som kunne ha vært. 
Armand løfter filmen hver gang hun trer inn i bildet, og aller best er hun når hun er alene foran kameraet. 
I disse scenene er ikke «Gilberts grusomme hevn» lenger en barnefilm i tradisjonell forstand, men en svart komedie som treffer både unge og voksne i den samme intuitive blindflekken der humor umerkelig glir over i et forstyrrende alvor. 

Sammenliknet med disse høydepunktene framstår det gryende vennskapet – og den potensielle romansen – mellom Gilbert (Simon Hobbel Rosendahl) og Line (Hannah Dybvand) som skjematisk og en smule livløs. 
Og med unntak av Egil Hegerberg, som tilfører Gilberts far en keitete sjarm, er det få av skuespillerne som utmerker seg i den ene eller den andre retningen. 
Bortsett fra pappa og tante Doris er det faktisk ingen av rollefigurene som blir noe mer enn arketyper, hvilket i alle fall for et voksent publikum gjør det vanskelig å leve seg inn i hovedpersonens allergirelaterte traumer. 

Ser vi bort fra Armand er det i det hele tatt noe litt pregløst og omtrentlig over «Gilberts grusomme hevn». 
Størstedelen av filmen utspiller seg i den type nyrenoverte villaer man ofte ser i norske reklamefilmer for rengjøringsspray og sunnere varianter av tradisjonelle påleggsprodukter, hvor kalde farger, rene flater og et påtakelig fravær av levd liv automatisk gjør at publikums oppmerksomhet trekkes mot det som skal selges eller – som i dette tilfellet – fortelles. 

Ei heller får vi noe konkret informasjon om hvor vi befinner oss hen. 
Det står riktignok Furuset på trøyene til Gilberts nye hockeylag, men man får inntrykk av at familien ganske enkelt flytter fra ett identitetsløst villastrøk til et annet. 

Fotograf Philip Øgaard er kjent for sitt mangeårige samarbeid med Hans Petter Moland, og har fotografert viktige norske filmer som «Døden på Oslo S», «Ti kniver i hjertet» og «Salmer fra kjøkkenet». 
Her komponerer han enkle bilder som er lette å lese, og som er tiltalende på et rent overflatisk plan, men som tilfører filmen lite i form av atmosfære og særpreg. 

Lyddesigner Bent Holms innsats er derimot helt essensiell for at filmen skal fungere. 
Hans rumlende tarmlyder og kneppende knokler bygger opp under Doris’ truende, hekseaktige tilstedeværelse, og er en viktig motvekt til den anonyme produksjonsdesignen. 

Denne uttrykksmessige anonymiteten – eller kanskje rettere sagt kontrasten mellom burleske og fantastiske enkeltelementer og en demonstrativt vanlig og jordnær verden – er et kjent fenomen i norsk barnefilm, hvor det synes å være bred enighet om at tydelighet er alfa og omega. 

Og, selv om norske barnefilmer sett under ett er langt mer kommersielt og kunstnerisk vellykkede enn norske filmer laget for ungdom og voksne, resulterer denne tankegangen ofte i filmer med et endimensjonalt og lite spennende filmspråk. 
Billettsalget tyder på at dette fungerer helt fint for kjernepublikummet, men for de voksne som skal følge barna på kino blir det ofte simplistisk og lite engasjerende. 

I utgangspunktet har imidlertid mange norske barnefilmfortellinger potensial til å appellere til et voksent publikum på samme måte som Pixars populære animasjonsfilmer. 
Og i ei tid da det er vanskelig å finne et voksent publikum for norske filmer som ikke handler om Andre verdenskrig – eller på andre måter feirer norsk historie, kultur og natur – framstår det å ekspandere barnefilmens nedslagsfelt som en mulig redning for den populistiske norske filmkunsten. 

Hadde for eksempel «Gilberts grusomme hevn» gjort krigen mellom hovedpersonen og hans horrible slektning til hovedforestilling etter mønster av «Alene hjemme», kunne man endt opp med en klassiker for hele familien. 

Det er naturligvis urimelig å kritisere en film ut fra oppfatninger om hva den burde være snarere enn hva den er, for ikke å si å kritisere en barnefilm fordi den ikke løser strukturelle problemer som er spesifikt knyttet til filmer laget for voksne. 
Når undertegnede likevel gjør seg skyldig i en slik retorikk er det fordi «Gilberts grusomme hevn» inneholder kvaliteter som langt overskrider dens målgruppespesifikke og litt lite engasjerende kjernefortelling, og som derfor burde ha blitt ivaretatt bedre. 
I likhet med blant andre Laila Goody, Trine Wiggen og Hege Schøyen er Gisken Armand en skuespiller som egenhendig kan heve kvaliteten på en film, og «Gilberts grusomme hevn» står og faller i praksis på hennes innsats. 

Det vil si, oppkastet, tarmgassene og flammene som på et tidspunkt står ut av munnen på Doris lot også til å ha gjort sterkt inntrykk på de to tiåringene som befant seg på pressevisningen – og som etter alt å dømme delte undertegnedes oppfatning om at det med fordel kunne vært gjort plass til mye mer av den slags. 
",1
"«Oskars Amerika» tar seg vann over hodet
Barnefilmen ønsker å få i både pose og sekk, og snubler på vei mot ambisiøse mål. 

FILM: 
Barnefilmer trenger sjelden å være realistiske så lenge de er engasjerende, men det er vanskelig å se for seg hvordan «Oskars Amerika» skal fungere uten å klare å skape synergi mellom disse aspektene. 
Premisset legges fram på virkelighetstro vis: 
Ti år gamle Oskar (Odin Eikre) bor alene med en mor (Marie Blokhus) som sliter med rusproblemer og en ustabil hverdag. 
Når sommerferien starter sendes Oskar til sin bestefar (Bjørn Sundquist) så moren kan institusjonaliseres. 
Men så starter et stadig eskalerende plott hvor Oskar og naboen Levi (Jørgen Langhelle, i en noe upassende framstilling av en psykisk utviklingshemmet person) prøver å ro til Amerika, hvor de tror moren befinner seg. 

Uklar 
Det har seg nemlig slik at Oskars mor lyver om oppholdet sitt, og misbruker guttens kjærlighet til prærien og hester i håp om at han skal slippe å skamme seg over situasjonen. 
En gutt som må klare seg på egenhånd og bli kjent med en gammeldags, emosjonelt forstoppet Bjørn Sundquist-bestefar ville vært mer enn nok som utgangspunkt for en givende historie for hele familien. 
Så det er pussig at «Oskars Amerika» sjonglerer alvorlige temaer med et actionfylt plott om å ro til den samme moren som gjør livet praktisk og sjelelig vanskelig for Oskar. 
De fleste i publikum – kanskje spesielt de yngste – vil nok heller vite hvorfor en mor velger å lyve, og hvorfor man skammer seg slik. 
«Oskars Amerika» nøster ikke opp de røde trådene den selv legger ut. 

Ambisiøs 
Det virker som om filmen er for ambisiøs for sitt eget beste: 
Den krever mye fra de yngste skuespillerne og sliter med å få rollefigurenes motivasjoner til å virke sannferdige. 
Kanskje er det fordi «Oskars Amerika» synes å følge et skjema som ikke samsvarer med den historien som i utgangspunktet er lagt fram. 
Resultatet blir at man lurer på om filmen egentlig vet selv hva den har på hjertet. 
Og det er en kjip ting å beskylde en barnefilm for. 
",0
"En kommentar til dagens giftige former for nasjonalisme
«Frantz» er iblant kunstig, helt til den føles verkende sann. 

FILM: 
«Frantz» tar seeren omtrent hundre år bakover i tid, men det er vanskelig å se for seg at den ikke også har til hensikt å kommentere de siste årenes vestlige nynasjonalisme. 
De første bildene er i svart-hvitt, i månedene etter slutten på første verdenskrig, i en liten tysk by som prøver å komme til hektene igjen etter tapet av en rekke av byens unge menn. 
Hatet mot fienden, franskmennene, har på ingen måte tatt slutt med fredsavtalen. 
En av de som vandrer sakesløst rundt er Anna (Paula Beer), døvet av sorg etter tapet av forloveden Frantz. 
Hun blir rykket ut av monotonien når hun møter Adrien (Pierre Niney), en tilreisende franskmann som også kjente Frantz og leter etter hans etterlatte. 

Fiendtlighet 

Blant byfolket blir Adrien møtt med fiendtlighet, desto mer fordi Anna tar ham under sine vinger. 
Etter hvert må Anna også reise, til Frankrike, for å finne Adrien - og der oppdager hun til sin forbauselse at det er hun som er den utsatte, får stygge blikk og møter ljomende avsynginger av nasjonalsangen. 

Både Adrien og Anna må takle å være velmente mennesker som blir møtt med mistenksomhet på grunn av mistenksomheten mot landet de tilhører. 
Men de er også skadeskutte mennesker som prøver å få livet opp å gå igjen etter krigen. 
I den nære, følelsesladde historien om det som skjer mellom dem er den absurd produktive filmskaper Ozon både på sitt beste og sitt verste. 
Sitt verste fordi han har en tendens til å se verden gjennom et forskjønnende filter, som gjør alt stilisert og litt livløst - som når hovedpersonene besvimer på perfekte tidspunkt, kan spille nøyaktig de samme melodiene på instrumentene sine, og fremstår som nyfriserte til enhver tid. 
Sitt beste fordi Ozon også er klok og følsom og full av omtanke for hovedpersonene sine, og aldri så sterkt som i «Frantz». 

Gripende slutt 

Filmen som iblant fremstår som affektert, lander på en stillferdig og hjerteskjærende tone, og blir en øm fortelling om avstanden mellom hvordan du inderlig skulle ønske at verden var, og hvordan den faktisk er - og hva du gjør for å holde deg oppreist, likevel. 
",1
"Norsk familiefilm:Det spørs om en ipad kan fikse fullt så mye 

Historien i «Trio – Jakten på Olavsskrinet» er full av hull. 

FILM: Nye Norge møter gamle Norge i «Trio – Jakten på Olavsskrinet». 
Blomsten av norsk ungdom, med base i Skjåk, må redde helbredende relikvier fra Olav den hellige fra internasjonale kunsttyver, med svarte klær og designermøbler og det som verre er. 
Men gamle Norge synes ikke å interessere filmskaperne noe særlig. 

Slurvete plott 

Den svært oppdiktede myten knyttet til sankt Olavs knokler presenteres gjennom en doven kollasj av illustrasjoner, uten noe forsøk på å lage noe stemningsfullt eller forlokkende. 
Eventyrligheten er ikke stort mer enn en påstand. 
Og de fleste problemer kan visst løses av nettbrettet til den rullestolbundne Lars (Bjørnar Lysfoss Hagesveen), som kan gjøre hva det skulle være på omtrent null komma tre, deriblant overvåke lukkede rom i Tyskland eller kopiere tusen år gamle kart. 

Samme lemfeldige omgang med forholdene mellom årsak og virkning gjør seg gjeldende når de unge actionheltene må ta seg over en serie av feller som beskytter den ene magiske duppeditten, og en av dem plutselig roper at de må tråkke på de nummererte steinhellene i henhold til Fibonaccis tallrekke, noe som så klart fungerer, uten at det på noe tidspunkt blir ordentlig forklart hvorfor dette egentlig henger sammen. 
Ikke å jobbe mer med intrige og manus er ikke annet enn slurv, og at det er snakk om en familiefilm, er ingen unnskyldning. 

Legg til at tenåringene uten videre bruker adjektiv som «helende», og behovet for oppdatering og språkvask føles desto mer trykkende. 

Raskt og drevent 

«Trio – Jakten på Olavsskrinet» er ellers proff familieunderholdning med rask marsjtakt, styrt i havn av erfarne Eva Dahr. 
Norske fjell og øyer er fotogene kulisser i flatterende solskinn. 
Av de tre hobbydetektivene er det før nevnte Lars, som bærer på et kvalt håp om å kunne gå igjen, som trer sterkest fram. 
De andre strever med situasjoner som bare lar dem leve ut de aller mest klisjéfylte tenåringsintriger. 
Også nye Norge burde nok interessert filmskaperne bitte litt mer. 
",0
"Dum, overfladisk og uspiselig
«The Boss Baby» handler – dessverre – ikke om Donald Trump. 

FILM: 
I utgangspunktet burde det være lett å besvare spørsmålet om hvorvidt man har sett «The Boss Baby». 
Svaret burde være enten «ja» eller «nei» – til nøds «deler av den» – men når man undersøker nærmere viser det seg at det ikke er fullt så enkelt. 
Tom McGrath har nemlig laget en film som er såpass gjennomsyret av parodi, pastisj og drøvtygde populærkulturelle referanser at det er fullt mulig å tilbringe halvannen time i et rom hvor den vises og ikke sitte igjen med stort mer enn en vag følelse av déjà vu. 

Tynt Utgangspunktet for filmen er at det som barn kan være frustrerende å oppleve at idyllen mellom en selv og ens foreldre knuses av en nyankommet baby som legger beslag på alt av oppmerksomhet og entusiasme. 
Dette er det nærmeste «The Boss Baby» kommer noen form for oppriktighet, og utenpå dette spinkle premisset har McGrath og manusforfatter Michael McCullers konstruert en innfløkt mytologi om at babyer produseres i en fabrikk i himmelen før de sendes til foreldrene i drosje. 

Lillebroren som en dag dukker opp utenfor huset til sju år gamle Tim og foreldrene hans er imidlertid ingen hvilken som helst baby, men en del av en høytstående administratorkaste som er født til å herske over familiene de blir tildelt, og som aldri blir eldre. 
Dette metafysiske rammeverket er verken god underholdning eller noen god metafor, og reduserer det underliggende dramaet til en emosjonell Rube Goldberg-maskin av typen et dataprogram kunne satt sammen etter å ha blitt foret med tilstrekkelig mange reklamefilmer for mobiltelefoni og melkeprodukter. 

Hult Spørsmålet om hvorvidt godt håndverk fortjener honnør er noe terningkastanmeldere jevnlig må ta stilling til, og hva gjelder animasjon og vitsetetthet er «The Boss Baby» unektelig en profesjonell og kompetent film. 
Samtidig er den også ute av stand til å fortelle en engasjerende historie – langt mindre få publikum til å bry seg om hovedpersonene – hvilket er det absolutte minimum av hva man burde kunne kreve av en DreamWorks-produksjon med en prislapp på 125 millioner dollar. 

Lanseringen av «The Boss Baby» har vært utsatt flere ganger, og man kan bare forestille seg hvordan studioet febrilsk har arbeidet for å vri historien om denne dresskledde babyen til en kritikk av Donald Trump (Alec Baldwin som har stemmen til tittelfiguren i den amerikanske versjonen spiller som kjent presidenten på «Saturday Night Live»). 
Men i den grad filmen kan sees som et bilde på dagens USA, er det fordi den – høyst ufrivillig – oppsummerer tiårene med kommersiell forflatning og altomfattende infantilisering av kulturen som la grunnlaget for Trumps valgseier. 
",0
"Ah, der var disse store franske kunstnerne igjen
«Cézanne og Zola» forteller om et interessant vennskap med stor ærbødighet. 

FILM: Ah, disse store franske kunstnerne med de voldsomme temperamentene sine. 
Påfallende mange av dem levde på 1800-tallet, og befolker dermed også de franske kunstnerfilmene fra samme århundre, både som hovedpersoner og bipersoner. 
«Cézanne og Zola» er nok en av disse filmene der menn går rundt i stråhatt og slår hverandre på skulderen og nikker til hverandre et anerkjennende «Monet!» eller «Pissarro!». 
Heldigvis er det også et solid stykke arbeid, som forteller en historie som er like sann som den er genuint spennende. 

Vanskelig vennskap 

To av disse kunstnerbergene, forfatteren Emile Zola og kunstneren Paul Cézanne, var nemlig barndomsvenner og hadde gått på samme skole i Provence. 
«Cézanne og Zola» ser på hvordan dette preger forholdet mellom dem hele livet. 
Den borgerlige Cézanne, med selvtilliten fra både store hager og store stuer, lever i opprør mot alt og alle, mens den fattige Zola, som blir tatt under rikmannssønnens vinger, jobber seg mer systematisk oppover og ønsker seg borgerligheten som Cézanne er i opprør mot. 

Overfor hverandre nærer de både et lojalt vennskap og en umiskjennelig misunnelse: Zola er ikke så seksuelt frigjort og seierrik som den karismatiske Cézanne er, mens maleren, som ikke lykkes med å bli profet i eget land eller i egen tid, misunner forfattervennen suksessen. 
Det turneres svært godt av skuespillerne Guillaume Canet og Guillaume Gallienne, som spiller de to gjennom fem tiår. 
Gallienne, som for ikke så lenge siden kunne sees som pertentlig moteskaperkjæreste i «Yves Saint Laurent», snurrer 180 grader rundt og spiller ut grenseløs maskulinitet med stor letthet. 

For mye ærefrykt 

Og så er «Cézanne og Zola» vel konvensjonell, nesten strunk, og preget av en litt for stor ærefrykt overfor de berømte mennene i sentrum. 
Rulleteksten bedyrer hvor viktig de to var for kunsten og for Frankrike, noe som kan tyde på at det er dét de først og fremst er for regissør Danièle Thompson, snarere enn mennesker. 
Heldigvis har historien, og skuespillerne, nok liv til at det trenger gjennom ærbødigheten. 
",1
"Besettelse, dans, og datteren til Johnny Depp
«Danserinnen» er en utsøkt dramafilm. 

FILM: 
Historien i «Danserinnen» føles velkjent, fordi det har vært mange slike filmer, og fordi det finnes mange slike livshistorier: 
Om begavede enkeltpersoner som tenker nytt og slår seg opp på et vanskelig felt, og må bale med utfordrere i karrieren og flyktige gjenstander for alskens lengsler i kjærlighetslivet. 
Det finnes versjoner som er klamme hagiografier, med et sett av klisjeer som går igjen og igjen. 
Men «Danserinnen», som tar utgangspunkt i livet til den innflytelsesrike danseren og koreografen Loïe Fuller (Soko), er ikke slik. 
Den er inntagende og elegant, og sitrer den av alt som ikke sies. 

Kjoler og komplimenter 

Loïe, spilt av artisten Soko, må forlate den amerikanske ødemarken der hun har bodd med sin gullgraverfar, og prøver å slå seg opp som danser, i New York og så i Paris. 
Som egenrådig og ambisiøs jente møter hun motstand, men får en alliert i den dekadente adelsmannen Louis d’Orsay (Gaspard Ulliel), som gir henne komplimenter og nye kjoler. 
Slike grep ville i svakere regihender minnet om femti nyanser av utslitte floskelfantasier. 
Men forholdet mellom Loïe og Louis er mangslunget og interessant, stadig mer ettersom Loïe gjør suksess, og får tilhengere og disipler. 
En av dem er Isadora Duncan (Lily-Rose Depp, datteren til Johnny), en engleskjønn amerikaner med et uforstyrrelig smil, som Loïe blir fascinert av. 

Uuttalt trekantdrama 

Alle andre enn henne selv kan se at det er noe flinthard i Isadora, og at vennligheten ikke nødvendigvis betyr at hun vil Loïe vel. 

Loïe og Louis er odde, ensomme og besatte. 
Isadoras ankomst utvider forholdet til et slags trekantdrama som gjør de opprinnelige to utslitte og ulykkelige - akkurat hvor ulykkelige er vanskelige å se, siden Louis’ utsvevelser og Loïes ærgjerrighet ligger i forgrunnen og tilslører de bløte flekkene inne i dem. 
Nettopp derfor blir de så inntrengende. 

Også blikket på Paris ved forrige århundreskiftet er personlig og spesifikt; bildene er utsøkte uten å føles glanset. 
«Danserinnen» er både nitidig koreografert og full av liv, slik all god dans er. 
",1
"Anmeldelse:«Warcraft: The Beginning» 

«Warcraft: 
The Beginning» viser at spranget fra dataspill til blockbusterfilm er større enn man skulle tro. 

FILM: 
Det er et kjent faktum at selv om vi lever i superheltfilmens tidsalder, så er superhelttegneserier et relativt marginalt fenomen i den store populærkulturelle sammenhengen. 
Og med tanke på at spillindustrien har salgstall som får tegneseriebransjen til å se ut som et loppemarked, kan man spørre seg hvorfor det er tegneseriefigurer og ikke dataspillkarakterer som dominerer kinolerretene verden over. 

Nervøsitet Dataspillfilmens historie strekker seg tilbake til 80-tallet, og med tanke på at både «Pokemon»-filmene og Milla Jovovichs «Resident Evil»-serie må regnes blant høydepunktene, er det ikke snakk om noen spesielt stolt tradisjon. 
2016 kan imidlertid bli et vannskille for sjangeren, for i år er det premiere for påkostede Hollywood-filmer basert på de populære franchisene «Angry Birds», «Assassin's Creed» og «Warcraft». 

Sistnevnte har vært under utvikling i ti år, for i motsetning til eierne av de kjente superheltene — som tjener langt mer penger som utgangspunkt for filmer, tv-serier, plastleker og sengetøy enn de gjør i tegneseriesammenheng — har de store spillselskapene potensielt mye å tape på å filmatisere sine mest populære figurer og historier. 
Spillbransjen er i dag større enn den globale filmindustrien, og frykten er at en film som blir dårlig mottatt kan gjøre uopprettelig skade på spillsalget. 

Lebensraum Duncan Jones' «Warcraft: 
The Beginning» er i så måte et interessant studium, for denne spektakulært intetsigende b-filmen med en prislapp på 160 millioner dollar fortjener på alle måter å floppe hardt. 
Med utgangspunkt i «Warcraft»-universet har nemlig Jones skapt en tredjerangs «Ringenes Herre»-kopi som er så blottet for inspirasjon, særpreg og eksistensberettigelse at det er vanskelig å forstå at den er laget av samme mann som i 2009 regisserte den lille sci-fi-perlen «Moon». 

Filmen er lagt til en magisk middelalderverden hvor menneskeheten lever i et økologisk bærekraftig og noenlunde harmonisk føydalsamfunn. 
Historien begynner når denne planeten invaderes av orker som er på jakt etter et sted å leve, etter at de har ødelagt sin egen verden med forurensende magi. 
Filmen fortelles delvis fra orkenes synsvinkel, og under alle lagene med datagrafikk og drøvtygde fantasyklisjeer, skjuler det seg en interessant diskusjon om vestlig imperialisme og den destruktive effekten av et kapitalistisk system som krever kontinuerlig vekst (interessant nok er menneskenes største helligdom en eldgammel svart stein). 

Roteskuff Moderne dataspill baserer seg på at publikum skal identifisere seg med avatarene sine og forme dem med sin egen personlighet, hvilket betyr at disse figurene nærmest per definisjon må være vage og elastiske størrelser. 
Og en slik tilnærming til karakterskildringer byr uunngåelig på visse utfordringer i en blockbuster, hvor man tradisjonelt befatter seg med tydelig definerte personligheter. 

«Warcraft: 
The Beginning» framstår i det hele tatt som en roteskuff full av fantasyklisjeer publikum kjenner ut og inn fra andre historier og medier, og dersom man hadde kunnet gripe inn i filmen og utforske disse elementene etter eget forgodtbefinnende hadde den sannsynligvis fungert greit som tidtrøyte (i den grad det er noe å trakte etter). 

Dermed koker filmens problem ned til det faktum at Jones i likhet med så mange andre regissører som har forsøkt å lage film av populære spillfranchiser, har mislykkes i å veie opp for fraværet av det som er det viktigste enkeltelementet i alle gode spill — nemlig tilstedeværelsen av publikum som et aktivt, handlende subjekt. 
",0
"La ham nå få tak i den nøtta
«Istid 5» er et utmattende avsnitt i en epoke som aldri tar slutt. 

FILM: 
En gang iblant er det anstrengelsen verd å stoppe opp og sende en medfølende tanke til noen som er verre stilt enn en selv. 

I disse dager kan den gå til verdens småbarnsforeldre, som forbereder seg på å bli leid inn i kinosalen og ta inn en «Istid»-film for femte gang, en opplevelse som har gått fra helt ok til åndenødfremkallende siden første film kom for fjorten år siden. 

«Istid» har alltid hatt bemerkelsesverdig mange skikkelser som primært har ytret seg gjennom skrik - skingrende skrik av fulle lunger, med tanngarden spent opp som gigantiske isfjellkjeder på lerretet - og et spastisk kroppsspråk. 
Man blir utslitt bare av traileren. 

Riktignok er det litt av hvert å skrike for i «Istid: 
På kollisjonskurs». 
En asteroide er på vei mot jorda og truer med å utslette alt liv, men gode råd er ikke dyrere enn at den aldri hvilende røyskatten Buck vet råd. 
Sannelig blir det ikke også tid til en lemster svigerfar-svigersønn-krangel over mammutfamiliens datter Fersken, ispedd noen noe nær uutholdelige forsøk på å snakke Ungdommens Eget Språk. 

Landeveisrøveri Veien mot verdens potensielle undergang er bestrødd med desperate volter, omveier og innfall for å klare å klokke inn på én time og førti minutter. 
Dette er den kulturelle og kommerse varianten av rent landeveisrøveri: 
Det er ikke mer historie igjen å fortelle, men så lenge det er barn der ute som kunne tenke seg å se ekornet Scrat jage den alltid unnvikende eikenøtten enda noen meter til, er de programforpliktet til å kverne ut et kapittel til. 
Det som presenteres, er mudderet som kan skrapes opp av den narrative tønna. 

Fri for stemning Omgivelsene er polerte digitale landskapstegninger, påkostet og uten rusk, men også fri for stemning. 

Før neste runde, og det er ingenting i «Istid 5» som tyder på at den ikke kommer, er det bare å håpe på at produsentene går i seg selv. 

Kanskje kan de også finne en barmhjertig flekk i sjelen som gjør at de lar den arme Scrat omsider få tak i nøtten sin, hvis ikke dét også ville innebære at verden vil gå under. 
Det er øyeblikk under «Istid 5» der det er lett å tenke at det kanskje ikke ville vært så dumt. 
",0
"Et velspilt og presist drama om kjærlighet og samfunnsomveltninger
I det tunisiske dramaet «Min arabiske vår» blir forelskelse en allegori for revolusjon og reform. 

FILM: 
Hedi er en mann uten retning i livet, og etter alt å dømme også en mann uten vilje. 
Selv om han er totalt uinteressert og uegnet for selgeryrket, arbeider han som bilselger hos Peugeot og hans mangel på entusiasme for jobben overgås kun av likegyldigheten han utviser for sitt nært forestående bryllup med den vakre Khedija. 

Løsrivelse 
Det eneste den innesluttede 25-åringen vil er å få tegne tegneseriene sine i fred, men med en dominerende mor som ser på Hedi og hans framgangsrike storebror Ahmed som en forlengelse av seg selv, er dét lettere sagt enn gjort. 
Derfor er det ikke før han sendes av gårde på jobbreise til turistbyen Mahdia, at Hedi starter prosessen med å ta kontroll over sitt eget liv. 

Symptomatisk nok skjer dette etter et møte med en annen sterk kvinne. 
Rym arbeider på hotellet 
Hedi har tatt inn på, og mer frigjort og bereist enn noen han tidligere har møtt. 
På trygg avstand fra moren, forloveden og sjefen blomstrer den unge mannen opp, og det tar ikke lang tid før han bestemmer seg for å følge Rym videre til hennes neste jobb i Frankrike. 

Revolusjon «Min arabiske vår» er produsert av Dardenne-brødrene, og regissør Mohamed Ben Attias nøkterne og presise stil har mye til felles med belgiernes karakteristiske kjøkkenbenksrealisme. 
Dette gjelder ikke minst skildringen av Hedi, som i Majd Mastouras subtile tolkning hele tiden synes å befinne seg i bakgrunnen av handlingen, samtidig som han stjeler oppmerksomheten hver gang han dukker opp på lerretet. 

Som romanse er «Min arabiske vår» forsiktig, prøvende og realistisk. 
Men når man etter hvert innser at tittelen ikke er tilfeldig valgt, og at Hedis kamp for å frigjøre seg fra sosiale konvensjoner og autoriteter speiler de revolusjonære bevegelsene som i 2010 og 2011 blusset opp over store deler av Nord-Afrika og Midt-Østen, får den en ekstra klangbunn. 

Det hele bygger opp mot en variant av den klassiske flyplasscenen som går igjen i så mange amerikanske romantiske komedier. 
Men det er slett ikke gitt at den unge tuniserens omfavnelse av vestlige besettelser som frihet og romantisk kjærlighet vil vedvare etter den første berusende forelskelsen. 
",1
"En fascinerende sci-fi-film
Rupert Sanders’ «Ghost in the Shell» er en smart oppdatering av tegnefilmklassikeren, som omfavner sammensmeltningen mellom menneske og maskin. 

FILM: 
Få ting oppsummerer dette tidspunktet i Vestens historie bedre enn den nostalgiske dystopien. 
Vi lever i en tid der det blir mer og mer åpenbart at teknologien ikke vil redde oss fra kapitalismens bunnløse appetitt, og ettersom selve konseptet «framtiden» alltid har vært synonymt med teknologisk utvikling, makter vi ikke lenger å forestille oss en framtid som er vesensforskjellig fra nåtiden. 
Like fullt eksisterer det et behov for én eller annen framtidsvisjon, og derfor klamrer vestlig populærkultur seg til marerittscenarioer som ble utviklet i en tid da framtiden fortsatt ble forstått som et fremmedelement. 

Nostalgi Rupert Sanders’ «Ghost in the Shell» er et klassisk eksempel på dette, der den oppdaterer og reformaterer Mamuro Oshiis dystopiske animéklassiker fra 1995. 
Oshiis film bygger på Masamune Shirows tegneserie fra 1989, og er en klaustrofobisk og tungt melankolsk meditasjon over hva det vil si å være levende – og om hvordan man definerer et menneske i en tid der teknologien er den menneskelige organismen overlegen på så å si alle punkter. 

Heldigvis for Sanders er disse problemstillingene vel så aktuelle i dag som for 22 år siden, og selv om hans versjon av «Ghost in the Shell» er grunnleggende tilbakeskuende («Blade Runner» hviler over filmen som en tykk tåke) er oppdateringene av Oshiis fortelling stort sett gjennomtenkte og tidsriktige. 
For eksempel viser den kontroversielle beslutningen om å caste Scarlett Johansson i hovedrollen seg å være en kommentar til underholdningsindustriens syn på etnisitet i globaliseringens tidsalder. 

Fremmedgjøring Johansson spiller major Mira Killian, en cyborg bestående av en menneskehjerne i en robotkropp, som arbeider som spesialagent for den mektige sikkerhetsorganisasjonen Seksjon 9. 
Etter et angrep mot det statlige teknologiselskapet Hanka Robotics kommer majoren og hennes kolleger på sporet av noen – eller noe – som systematisk myrder selskapets fremste forskere. 
Men når Mira til slutt får tak i den mystiske terroristen, viser det seg at den virkelige fienden er en av deres egne. 

I «Ghost in the Shell»s generiske framtidsmetropol er fremmedgjøringen total: 
Majoren er en fremmed i sin egen kropp, som ser på minner fra sitt biologiske legeme som et tegn på svikt i programvaren. 
Faktisk kan Mira selv sees som programvare – et verktøy Hanka er avhengig av for å operere den avanserte drapsmaskinen de har utviklet og fortsatt eier. 
Det eneste mennesker gjør bedre enn roboter er å drepe andre mennesker. 

Propaganda «Ghost in the Shell» er en visuelt slående film som er like deler ærbødig remake og inspirert nytolkning. 
Og Sanders’ klart mest radikale grep er den nye slutten, hvor de siste symbolske minuttene av den Oshii-inspirerte «The Matrix» snus på hodet, i det som framstår som propaganda for sammensmeltningen av menneske og maskin. 
Der Oshiis film etterlot publikum med en rekke filosofiske spørsmål, slår Sanders fast at singulariteten både er uunngåelig og ganske stilig. 

Det er vanskelig å si om dette er et satirisk grep eller bare et utslag av dystopien vi nå befinner oss midt oppi. 
For hva er vel mer beskrivende for dette tidspunktet i vestlig filmhistorie enn denne evige usikkerheten rundt hvorvidt disse resirkulerte dystopiene forsøker å si oss noe, eller om mening og budskap ganske enkelt er en bieffekt av den altoverskyggende jakten på penger? 
",1
"Strålende «Nytt på nytt» på nytt
Bård Tufte Johansen er en perfekt ny leder av supersuksessen. 

Som Rosenborg på nittitallet viser nye Nytt på nytt at man kan forandre et vinnende lag. 
Og i sesongens første kamp synger nyvalgt kaptein Bård Tufte Johansen det han ser og viser hvordan fletting av fortsettelse og forandring fryder. 

«Velkommen til Nytt på nytt,» sier Tufte Johansen stående i dress og slips, og avleverer verbale oppspill med visuell punch om distrikt og DAB, Norge rundt, Gro og Sylvi, før han setter seg ned og presenterer paneldeltakerne. 

Lillelørd 

Tufte Johansen tilhører en generasjon nittitallsironikere som har tvunget hele den neste generasjonen til å måtte si «serr» for å understreke at noe de sier faktisk er seriøst ment. 
Nittitallskameraten har som sin viseparodifigur alltid sunget det han ser – eller «som det suser i øret så må du svare» (fra Tazte Priv) – og bedrevet nasjonal skramling i nær 25 år. 
Den tidligere støvsugerselgeren beskrev selv det absurd spastiske gjennombruddet Lille Lørdag som «flippete», og sammen med makker Harald Eia er han siden kjent for varm (og kald) ironi og snill (og slem) satire, der ingenting er hellig og alt kan tulles med. 
Men det har gått mest i tv-sjangerparodier, dårlige dialekter, distriktharselas, tulleringing til en dansk logoped, atferd utenfor egen bolig, og skildring av en orienteringsentusiast som må holde seg ved målområdet. 

Tufte Johansen har lang trening som los ved å stille snurrige spørsmål og holde maska under aktualitetssatire i Lille Lørdag, Åpen post og Storbynatt. 
Høydepunktet som mediesatiriker av stort format er kyllingstuntet, da mediehyklekoret omkring Thorbjørn Jagland nådde bunnen. 
Han har nå stanget av seg hornene, men det er stadig lek med «opplysning, opplevelse og oppdragelse». 

Noen er morsomme. 
Noen er morsomme. 
Og noen er morsomme. 
Tufte Johansen er morsom. 

Tufte Johansen er og gjør narr. 
Sammen med makker Eia har han avkledd den falske dikotomien «å le av» vs. «å le med» noe eller noen. 
Man kan le for, fra, til, omkring eller mange andre preposisjoner. 
Lille Lørdag er en kandidat til «kulturkanon» som gjest Torbjørn Røe Isaksen har etterlyst. 

Fest som 1999? 

Når en stor maktfaktor nå bytter leder er det betimelig å følge med. 
Og kan vi fortsatt feste som om det var 1999? 
Eller 1990, for den saks skyld, da den britiske originalversjonen Have I Got News For You debuterte. 

I selvbeskrivelsen står det stadig at Nytt på nytt er NRK «Underholdningsavdelingens nyhetsmagasin i en satirisk form relatert til ukens nyhetsbilde». 
Videre står det: 
«I kveld med vår nye programleder Bård Tufte Johansen samt Pernille Sørensen og Johan Golden. 
Gjester denne uken er Kristin Halvorsen og Torbjørn Røe Isaksen» 

Gjestene er svært viktige i Nytt på nytt. 
Ukentlig skiftes hele 2/5-deler ut, eller flertallet, som Røe Isaksen ville sagt. 
Høyre-politikeren har morsomme innspill underveis i sesongstarten, mens Kristin Halvorsens mer seriøse debattinnspill enkelte ganger faller igjennom. 
De tuller med Jon Almaas’ arbeidsoppgaver i TVNorge som vaffelsteker, det kjedelige ved rettssaken mot Jensen og Cappelen, Sylvi Listhaug (igjen) og Trump, og Tufte Johansen sier at: 
«Jeg er første dag på jobb – dere skal få ett poeng hver». 
Han får også latter da han snakker om å «sende ungen sin på skidag med shorts og oppvaskhansker» og sin ukrenkede reaksjon: 
«Da sitter jeg og tegner litt så lenge.» 

Fredagsklubben 

«Satire» kommer av latin og betyr egentlig «skål med forskjellige slag frukt», men betegner ifølge Store norske leksikon oftest det som «med spottens våpen angriper tidens, samfunnets eller det enkelte menneskets skrøpeligheter». 
Siden 1999 har en million seere ukentlig alle vunnet den spottende fruktkurven, dominert av politiske pærer og andre råtne epler. 

Med Almaas nå ute av programlederstolen er originalbesetningen fullstendig skiftet ut. 
Men formatet med aktualitetssatire er et stødig stillas som tåler skiftende vinder. 

Tufte Johansen er en trygg forandring for Nytt på nytt, et program med historisk sus, som tilhører NRK-kanon sammen med Dagsrevyen og Norge rundt. 
Det er omtalt som «tidenes norske tv-suksess», og er et av de lengstlevende programmene på norsk tv. 
Ingen har ledet et underholdningsprogram her til lands lengre enn abdiserte Almaas, som gned seg i hendene og sa «mange takk, tusen takk» for siste gang i desember. 
Han har fulgt fredagen fra pizza til taco. 

I første sending satt han med penn og papir, og i en mer forsiktig fremtoning enn i senere år la han en kort vits om at «9. april er langt morsommere enn sitt rykte» forsiktig på gulvet. 
Programmet ellers omhandlet ulv, moské, religionskonflikter og menneskesmugling - altså omtrent som i dag. 
Men andre krenketider lot formuleringer som «nye spesialtrente husmødre som kan lukte seg fram til hvitløk» være kosher. 
Knut Nærum var i tørr form fra start, med Ole Brummske formuleringer som «det er ikke så veldig farlig å være redd», og gjest Pål Atle Skjervengen leverte vitsen «Kristin Halvorsen som ny Høyre-leder?». 

Aftenposten kalte programmet «ubekvemt», VG anmeldte ikke med begrunnelsen «Nytt på Nytt ble det ikke tid til denne fredagen dessverre», mens Dagbladet ga 1 på terningen og kalte det et «mageplask». 

Ny dynamikk 

Det ferske trekløveret Tufte Johansen, Sørensen og Golden – komikere med ulike styrker – gir en ny dynamikk. 
For programleder Tufte Johansen er det liten vits i å skulle etterligne den elegante diagonalstilen og forsøke å fylle de store skistøvlene til langrennsentusiast Almaas, som ledet Nytt på nytt i 17 år. 
Så ute på dypt vann er det naturlig og forfriskende at fiskeentusiast Tufte Johansen heller ikler seg støvler og vadebukser, og står lyttende midt i verbalstrømmen. 
Han smetter opp sin fangst ved passende anledninger. 

Det har vært en vennskapelig maktoverdragelse, og Almaas, en gentlemann med trekkspill, som i siste sending ble tullet med som sviker, quisling og forræder, sa: 
«Ta vel imot Bård Tufte Johansen i januar». 

Og i kveld stod han der, slik han stod og svingte med overkropp, armer og tommeldans i første program av Lille Lørdag i 1995. 
Og han har jo også ledet dette programmet før: 
15. april 2011 var i følge Skåber en «rampesending», der de tullet med vikaren, bråket og søplet. 
«Nå kalte jeg deg Jon», sier Skåber. 
«Det gjør du ikke igjen», sier Tufte Johansen: 
«Det er veldig spennende det du sier, Anne-Kat.» 
De tullet med dette i kveldens sending også: 
«Det pleier ikke å komme fra deg. 
Det er vi som skal gjette,» forklarer Sørensen: 
«Det pleier å rime.» 

Han trer inn i dialogen der det trengs, lytter og ler, og er en mer folkelig del av panelet. 
Tufte Johansen er en god komisk medspiller, som gjør andre morsomme. 
Han holder maska, lytter og kommenterer med skarp spontanhumor i god timing. 
Det passer utmerket i Nytt på nytts rammeverk med improvisasjon basert på grundige forberedelser. 

Den tidligere balansen mellom tydelig kaos (Hærland, Skåber) og orden (Nærum) er løst opp gjennom Sørensen og Golden, som har begge deler. 
Og med Tufte Johansen i den faste vikarposisjonen lover det godt for de som graviterer mot kaospolen. 
Første program ga den gode, men samtidig litt skremmende fredagsfølelsen av komikere og politikere som kiler hverandre. 
For programmet har påvirket politikernes offentlige opptreden, hvor det siden 1999 har vært et stigende krav om å være morsom. 
For å kunne vinne må de delta. 

Så hva er nytt med Tufte Johansen? 
Egentlig ikke så mye. 
Men det er også hele poenget. 
Nytt på nytt tuller med variasjoner av de samme nyhetene hver uke. 
Det er gamle sanger om igjen. 
Vanlige folk gjør som før. 
Det gjør politikerne også. 
Og komikerne. 
Nytt på nytt handler om repetisjon av det vante. 
En overgang fra klassisk til fristil forandrer ikke det faktum at det handler om langrenn. 

Både tv-forskningen og tv-journalistikken er mer opptatt av innovasjon enn tradisjon. 
Kulturen er sykelig opptatt av forandring. 
Men fokus må også rettes mot det bestandige, varige, fortsettende. 
Nytt på nytt handler ikke om det nye, men om det gamle, tradisjon og kontinuitet, satire over de vanlige politiske sakene. 

«Vi ses neste uke,» avslutter Tufte Johansen. 

Ja, det gjør vi. 
",1
"Anmeldelse:«El Club» 

Den nifse alminneligheten til de utilgivelige 

FILM: 
Det hentes opp i dagen, igjen og igjen, hvordan den katolske kirken synes det er å, så mye hyggeligere å koste sine presters forbrytelser under teppet enn å ta åpne oppgjør med dem. 

Tidligere i år gikk Oscar-prisen for beste film til «Spotlight», et stramt drama om hvordan gravejournalistene i Boston Globe avslørte kirkens systematiske innsats for å dekke over de mange seksuelle overgrepene mot barn begått av byens prester. 
«El Club» er en slags søsterfilm, sett fra sørspissen av det amerikanske kontinentet og fra prestenes ståsted. 

Trues med avsløring 

I «Spotlight» oppdager en journalist at et av husene i nabolaget hans er en oppbevaringsanstalt for overgriperprester. 
I «El Club» tas tilskueren inn i et fattigslig hus på den chilenske kysten, der fire menn og en kvinne bor og ber. 
En av få gleder de har er å trene opp en mynde de har funnet på gata, og la den delta i lokale hundeveddeløp. 

Når husstanden får en femte beboer, blir det klart at mennene er tidligere prester som har falt i unåde og holdes skjult, mens en nonne vokter over dem. 
Men den femte forfølges av en av barna han forgrep seg på, som nå er voksen, og står utenfor og slynger anklager mot huset. 
Et dødsfall og en etterforskning følger, og snart kommer skjelettene raslende ut av skapet. 
Skjønt, gjør de? 

Psykologisk innsikt 

Det er ikke mange filmer det kan sies om, men «El Club» er litt for subtil. 
Mellom anklager og forsvar blir det ikke helt klart hvem som har gjort hva, og hvordan seeren dermed skal forholde seg til oppførselen deres. 
Det ville være til hjelp å få se knoklene. 

Men psykologisk utviser regissør og medmanusforfatter Pablo Larraín stor innsikt. 
«El Club» er en interessant og ubehagelig fortelling om hva som skjer når forbrytelser dysses ned. 
Prestene kan dikte sine egne versjoner om hva som skjedde, og leve i fornektelse. 

Selv når det kommer fram at de har gjort fæle ting, ser de åpenbart ikke på seg selv som monstre - og noe av det mest slående ved filmen, er hvor vanskelig det er helt å slippe sympatien for gamlingene, som oppi alt sammen også er ensomme og sørgende. 
Men så kommer brutaliteten fram på ny. 

Alminneligheten i det forbryterske er nifs. 
Også i «El Club». 
",1
"Hvorfor må Ben Affleck bestandig gi seg selv hovedrollen?
Tøffheten føles som en påstand i gangsterfilmen «Live by Night». 

FILM: 
Ben Affleck er en flink fyr og en dyktig regissør, i fare for å bli en selvgod en. 
Han har en lei tendens til å gi seg selv hovedrollene i sine egne filmer, som burde blitt gestaltet av skuespillere med større rekkevidde. 
Så også i «Live by Night», der Affleck selv har skrevet manuset basert på Dennis Lehanes roman. 
Igjen unner han seg selv hovedrollen, som Joe Coughlin, en tyvetallsgangster som til enhver tid er litt snillere, litt smartere og litt kjekkere enn pappfigurene han omgås. 

Joe har riktignok vært ved vestfronten under første verdenskrig, og vendt tilbake tappet for tro på det lovstyrte og regelmessige samfunnet. 
Derfor, skal vi tro, trekkes han mot den lyssky Emma (Sienna Miller), derfor velger politisønnen et liv på skyggesiden, som skal ta ham fra Boston til Florida, for å styre den italienske mafiaens alkoholsmugling under forbudstiden. 

Påstått mørke 

Men som så mye annet i «Live by Night», fremstår Joes indre mørke som et tynt slør, mer en påstand enn noe annet. 
Det er i det hele tatt mye som blir påstått snarere enn vist: 
Afflecks manus er en skjematisk affære der menn og kvinner seiler inn på samlebånd og presenterer seg selv med navn, cv og generelle hensikter i livet. 
Alt er overflate, alt er ferdig forklart, ingenting ulmer på undersiden. 

Historien er full av klisjeer, fylt til trengsel av menn i hvite borsalinohatter og farlige kvinns. 
Men innpakningen og presentasjonen er det ingenting å si på. 
Affleck styrer sikkert og flytende gjennom biljakter og skuddvekslinger. 
Forbudstidens Florida duver og gløder; det hele er atmosfærisk og innsmigrende og ganske underholdende uten at det føles for dollet opp. 

Stemning og floskler 

20-tallets urbane underverden, befolket av gangstere og femme fatales, er velkjent i sin sterkt romantiserte nådeløshet. 
Den som lengter seg tilbake dit, sånn rent filmatisk, vil ofte møte dilemmaer knyttet til ønsket om å bevare stemningen, men unngå flosklene. 
Affleck lykkes i å skape en fornemmelse i luften, men feiler i ambisjonen om å skape noe annet enn der skuespillerne matt fyller ut klisjeer bygget på klisjeer. 
Hvis nå det var ambisjonen i første omgang. 
",0
"Anmeldelse:«The Nice Guys» 

Crowe og Gosling stuper lykkelig inn i slapsticken. 

FILM: 
Det meste slenger i «The Nice Guys». 
Buksebena, menneskene. 
Men de beholder et forbilledlig alvorlig oppsyn mens de snubler inn i det ene kaoset etter det andre. 

Halvgode detektiver 

Det er syttitall, og Los Angeles duver med i diskorytmene. 
March (Ryan Gosling) og Healy (Russell Crowe) er to halvgode privatdetektiver som leter etter samme forsvunne jente, noe som fører først til knuff, så til konkurranse og så til kompaniskap. 
Jakten går gjennom alskens luvete bransjer og glossy bassengfester mens de to forsøker å virke mer verdensvante og kompetente enn de er, og ikke tenke for mye på hvor mange moralske grenser de vingler over for i det hele tatt å holde butikken i gang. 

March er dessuten enkemann og alenefar for den uhyre åndsnærverende tenåringen Holly (Angourie Rice), som han tar seg av med en høyst personlig miks av ansvarsfølelse, åndsfraværendhet og konstant promille. 

Lekne Crowe og Gosling 

«The Nice Guys» er en tøysete krimkomedie, med vekt på tøysete. 
Det ramles mye. 
Men det ramles på elskelig vis, og med upåklagelig timing. 
Til tross for betydelige mengder vold og nakenhet, fremstår det hele som både oppriktig og uskyldig; en henrykt, lys lek med syttitallets noir. 
Crowe og Gosling har lagt selvhøytideligheten i skuffen og stuper lykkelig inn i slapsticken. 
Regissør og manusforfatter Shane Black var da også mannen som skrev «Dødelig våpen»-filmene på åttitallet, og har ikke mistet teften for guttete tull. 

Selve mysteriet de skal løse, blir mindre og mindre viktig, både for dem og de som ser på. 
Kim Basinger seiler stivt inn på et tidspunkt. 
Selv om det er artig å se henne sitte overfor Russell Crowe igjen, som et blunk til det sitrende samspillet deres i «L.A. Confidential», har hun lite og gjøre og synes ikke å vite hvordan hun skal gjøre det. 

Men det viktige her er ikke hvem som har drept hvem, men hvor mye som kan gå galt under en forfølgelse med pistol, hva slags onelinere som kan hoies gjennom et summende festlokale, og hvor kule biler som kan fomles til å kollidere inn i et tre. 
Det er bare koselig med rot når det er stelt i stand av så ryddige hender. 

«The Nice Guys» hadde verdenspremiere under filmfestivalen i Cannes i dag. 
Norsk kinopremiere er 10. juni. 
",1
"Penger, hevn og amerikanske kriser
De amerikanske nasjonaltraumene stables oppå hverandre i den effektive grøsseren «Don’t Breathe». 

FILM: 
De som har sett seg lei på billige amerikanske found footage-grøssere som ikke handler om stort mer enn å overrumple publikum ved hjelp av snedige avledningsmanøvre og en visuell estetikk som bygger ned skillet mellom fiksjon og virkelighet, bør flokke til Fede Alvarez’ «Don’t Breathe». 
Her stables nemlig de amerikanske tragediene oppå hverandre i en skrekkfilm hvor ingen av rollefigurene er uskyldige, og hvor de brutale voldshandlingene er en velkommen distraksjon fra slow motion-apokalypsen som pågår i bakgrunnen. 

Resesjon Filmen utspiller seg i et folketomt Detroit hvor de tre unge vennene Rocky, Alex og Money livnærer seg som innbruddstyver. 
Drømmen er å skrape sammen nok penger til å komme seg ut av spøkelsesbyen og skape seg et nytt liv i California, men i den en gang så stolte bilhovedstaden er det langt mellom jobbene. 
Etter å ha ranet en velstående familie som knapt kommer til å savne det trekløveret har stjålet, peiler de seg inn på et mål som nærmest virker for godt til å være sant: 
En blind mann som bor alene i et stort hus i et fraflyttet nabolag med en safe full av kontanter. 

Dette viser seg imidlertid bare å være halve sannheten. 
Den blinde er en handlekraftig krigsveteran som har mistet synet i Irak, og blitt sviktet av både myndighetene og rettssystemet. 
I likhet med ungdommene nøler han derfor ikke med å ta loven i egne hender, og snart jakter han innbruddstyvene gjennom sitt labyrintlignende hus som en blind minotaur. 

Aggresjon 
Den bærende gimmicken i «Don’t Breathe» er derfor at flukten må foregå så stille som mulig, for hvis den blinde ikke kan høre hovedpersonene, kan han heller ikke få tak i dem. 
Rundt dette premisset har Alvarez strukturert filmen som et dataspill, med ulike nivåer, delmål og kampsekvenser, og en fiende som stabber av gårde som om han var styrt av en middels intelligent datamaskin. 
Og det er denne stramme konstruksjonen – snarere enn tematikken – som har gjort «Don’t Breathe» til en av årets mest uventede publikumssuksesser i USA 
",1
"Drukner i sin mangel på dramatikk
Anmeldelse: 
«The Shallows» 

FILM: 
Du ska itte trø i vatnet. 
Og ikke før medisinstudent og surfer Nancy (Blake Lively) sklir sin kunstige surfebrettfinne ned gjennom vannhinna, så stikker en hai opp sin. 
Surfefilm blir haifilm, med blod under vannskorpa. 
Nancys lengtende bølgeblikk blir fortvilet snudd mot stranda, så nær, men akk så fjern. 
Hennes brukne brettspill svømmer mellom et hvalkadaver, et skjær med «Steven Seagull», og ei stålbøye. 
Omkring sirkler haien. 

Neste haisommer Mygg, slanger, ferskvannssnegler og krokodiller er alle farligere for mennesker. 
Men siden 28-årige Steven Spielbergs suksess på det store hvite lerretet med «Haisommer» i 1975 har haifilmer – og dokumentarserier som Discovery Channels årlige «Shark Week» – vært en stigmatiserende sjanger av svært variert kvalitet. 

«The Shallows» plasker i åpningsminuttene av «Haisommer» og «Haisommer 2» (1978) utvannet til 80. 
Og det er kanskje vel så mye den mindre kjente oppfølgeren som har vært skoledannende, eksempelvis for finnen Renny Harlins «Deep Blue Sea» (1999), der haiene angriper flyvende fartøy og blir elektrosjokket. 

Toneproblemer «The Shallows» låner også fra «Haisommer 2». 
Blant annet er fotografiapparatet i åpningsangrepet blitt til et sportsvideokamera, som også her gir viktig informasjon og mulighet for ytterligere dokumentasjon lenger ut i fortellingen. 
Haifilmer er gjerne grunne, og blir sjelden brådype. 
Og logikken svikter med havets turnusbølger, som går fra flate til stupbratte idet Nancy padler. 

Og der tidligere filmer bygger karakteridentifikasjon over tid, og skaper spenning gjennom truende musikktema, subjektivt kamera og velvalgte klipp, er det store stil- og toneproblemer i en retningsløs «slow motion og raske klipp»-estetikk et sted mellom musikkvideo og reklame. 

Opprispede Livelys kroppslig gode spill der det tillates makter ikke annet enn å holde filmen flytende. 
Se heller «Sharknado»-serien. 
",0
"Anmeldelse:«SVK» 

Et stort hjerte under all den digitale sminken. 

FILM: 
Den er der visst likevel, den lille klumpen i halsen. 
Den kommer når strykerne spiller opp og fletter båndet som alltid vil være der mellom Sophie (Ruby Barnhill) og den Store Vennlige Kjempen som har blitt vennen hennes (Mark Rylance). 
Allerede i «E.T.» viser regissør Steven Spielberg at dette er noe han elsker og fikser: 
Samtaler mellom barn og fabelvesener som er overbevist om at de må leve hvert sitt liv og ikke lenger kan være i samme verden. 
Snufs. 

Da er det nesten glemt, den uvørne digitale animasjonen som gjør det vanskelig å bli slukt av eventyret i store deler av «SVK», som er produsert av Disney og basert på Roald Dahls barnebokklassiker. 
Det er et tykt lag vaselin på Spielbergs linse, som sletter ut særpreg og gjør skikkelsene på lerretet merkelig vektløse. 
Det er trylleglans, men det er ikke stemning. 

Spielbergs sukker, Dahls salt 

Ellers er Speilberg og Dahl en bedre match enn man skulle tro. 
Spielbergs filmatiske sukker og Dahls litterære salt virker på hverandre: 
Det gjør Spielberg litt råere og Dahl litt bløtere. 
Det er riktignok stunder da den mer taggete knivseggen til Dahl er et savn. 
Men heldigvis unnslås ikke den grøssende skjebnen som venter de som trår feil i denne fortellingen. 

Den begynner med at barnehjemsbarnet Sophie uforvarende kommer over kjempen som går og blåser nattens drømmer inn i ansiktet på små barn, og blir kidnappet av den engstelige sværingen som ikke vil bli avslørt. 
Men snart befinner kidnappet og kidnapper seg på samme parti, mot de uhumske, virkelige kjempene som ser på barn som en kjempe og den relativt sett spjælete SVK som en uforbederlig svekling. 

Generøs og snill 

«SVK» er brå og episodisk i struktur, der noen av kapitlene kommer til å vekke mer fryd enn andre: 
Som den drømmefangsten på bunnen av en fortrollet sjø, eller duoens inntog hos en litt yngre versjon av Dronning Elizabeth, der et strunk tjenerskap må improvisere når de må beverte én som trenger alt de har i veldig mye større proporsjoner. 
Begge scenene bobler av generøse påfunn. 

I en film som er fundamentalt snill klarer Mark Rylance å stråle gjennom den digitale sminken. 
Den erfarne og prisbelønte britiske teaterskuespilleren er Spielbergs nye favoritt, i et partnerskap som i vinter innbrakte Rylance en Oscar for rollen i «Bridge of Spies». 
Han går inn i kjemperollen med noe av samme magi, og virker både veldig god, veldig trist, og ganske så mystisk på samme tid. 
Han er en bestevenn foreldre som scanner kinoprogrammet godt kan unne barna sine. 

«SVK» hadde verdenspremiere under Filmfestivalen i Cannes i dag, men får norsk premiere først 5. august. 
",1
"Fattige foreldre og gifteklar datter må finne ut av det
Resultatet er et vulkanutbrudd i «Ixcanul» 

FILM: 
Når en film fra Guatemala får norsk kinopremiere, kan du være rimelig sikker på både at det er snakk om den beste guatemalske filmen det året, og at den ikke står tilbake for internasjonal sammenligning på høyt nivå. 
«Ixcanul», med amatører foran kamera og en regidebutant bak, vakte da også fortjent oppsikt under årets filmfestival i Berlin. 

Erotisk oppvåkning 

Tittelen betyr «Vulkanen» (hvorfor er den ikke oversatt?), og potensialet for utbrudd av lava er til stede både i konkret og overført betydning. 
Historien foregår i et karrig fjellandskap ved foten av en fotogen vulkan. 

Syttenårige Maria (Maria Mercedes Coroy) og mayafamilien hennes har egentlig nok med å ta seg fra dag til dag, om ikke Maria både skulle oppdage sine egne erotiske og romantiske lengsler og vekke andres. 
Dessverre er ikke disse lengslene alltid gjengjeldte eller treffsikre. 
Den hun kikker på, er en sjarmerende døgenikt som lyser dårlig nytt på fem kilometers avstand for alle andre enn en oppslukt tenåring. 
Den som kikker på henne, er farens arbeidsgiver. 

Rå kraft 

Heldigvis er ikke «Ixcanul» en formanende «se så tøft de har det»-film. 
Snarere er det som om fattigdommen pløyer grunnen og gjør filmen følelsesmessig rikere og dypere. 
Her er det ingen valg som ikke kan ha alvorlige konsekvenser. 
Fortellingen som kunne blitt et melodramatisk trekantdrama utvikler seg til å bli en sterk historie om forholdet mellom mor og barn. 

I Marias pragmatiske mor (Maria Telòn) anes en rå kraft som trolig er det som har holdt familien i gang, men hun er begrenset av at hun vet så lite om verden utenfor gårdssamfunnet i fjellene. 
En levende folklore og ærbødighet overfor gamle tradisjoner og myter går i henne opp i en enhet sammen med en usentimental praktisk sans og aksept for livets realiteter. 

Kraftfull karisma 

Regissør Jayro Bustamante er ikke blant dem som setter to streker under svaret. 
Egentlig har han ingen svar i det hele tatt. 
Han lar den storslagne naturen være en selvfølgelig ramme rundt det som skjer, og er en nøktern skildrer av de mest ladede møter. 
Ofte lar han kameraet dvele ved bare én av deltagerne i en dialog, og legger på den måten vekt på det lyttende og reagerende. 

Lyttingen blir ekstra besnærende av at Bustamante har funnet ekstremt karismatiske skuespillere. 
Det er vanskelig å se for seg at noen kan bli lei av å se på ansiktet til hovedrolleinnehaver Coroy, med skiftende uttrykk som både virker avklarte og intense. 
«Ixcanul» er nok ikke for alle, men den kan fort komme til å oppsluke den som tør å gå nær den. 
Litt som med en vulkan, altså. 
",1
"Det var en gang et hiphop-eventyr
«The Get Down» er en moderne skapelsesberetning om disco'ens endetid og hiphop'ens tilblivelse. 

ANMELDELSE: 
«The Get Down» har hatt en kaotisk produksjonshistorie, et budsjett ute av kontroll, og en av Hollywoods mest krevende og særegne filmskapere bak spakene. 
Den er Netflix' hittil dyreste – budsjettet på 120 millioner dollar tilsvarer en hel sesong av «Kampen om Tungtvannet«» samt en liten norsk spillefilm per episode – og leveringen har blitt så forsinket at strømmetjenesten har sett seg nødt til å dele første sesong i to (de første seks episodene slippes nå, de neste kommer til våren). 

Det er kanskje ikke så rart at serien både ser helt fantastisk ut, og til tider er en salig røre. 

Luhrmanns linse 

«The Get Down» er satt til sommeren 1977, og handler om hiphop'ens fødsel fortalt gjennom øynene til en gjeng unge, drømmende puertorikanere og afroamerikanere i Bronx. 

Men forventer du en skittenrealistisk, historisk korrekt skildring av en ny musikkforms tilblivelse vil du nok bli skuffet. 
Dette er tross alt filtrert gjennom «Moulin Rogue!»-regissør Baz Luhrmanns linse, og den har aldri vært spesielt opptatt av virkeligheten. 

Hip hop'ens skapelsesberetning 

Dette er snarere en mytologiserende skapelsesberetning om disco'ens endetid og den nye verdenen av hiphop som vokste frem. 
Bronx er omgjort til et eventyrland og gatene en gjengstyrt krigssone, nattklubbeiere er onde småkonger, graffiti-kunstnere er superhelter, vakre prinsesser holdes i jerngrep av sine strenge fedre, tapre riddere har bratte læringskurver for å vinne tronen som hiphop-prins, og historiske skikkelser og ekte hendelser antar mytiske proporsjoner: hetebølgen, bystrømbruddet og plyndringen den sommeren blir en bydelsapokalypse, og hiphop-pionéren Grandmaster Flash er en Obi-Wan Kenobi-aktig vismann. 

Mixtape 

Serien er en mixtape av ulike sjangre og formgrep fra tiden den skildrer, men fremstår aldri som kalkulert pastisj eller tarantino'sk se-hvor-mange-filmer-jeg-har-sett-referansebonanza. 
Vi spretter lekent fra blaxploitation og 70-tallssåpe i gangster- og melodramascenene til kung fu-film i hiphop-duellene, alltid i øyeblikkets og emosjonenes tjeneste. 

Grunnleggende uironisk 

Luhrmann er grunnleggende uironisk i kitschen sin, og er lite interessert i hverken den grumsete moralen eller den dyptpløyende psykologiseringen vi er vant til i moderne tv. 
Onde tunger vil sikkert kalle ham banal, og «The Get Down» for en gentrifisert, hvit, hiphop-musikal (det er synging her, men det er ikke en musikal, altså). 
Har du Luhrmann i vrangstrupen fra før er det sikkert like greit å holde seg unna. 

Hyperkinetisk og fargesprakende 

Men for oss andre er det en fryd å lene seg tilbake og la seg føre fra scene til eksplosive scene av Luhrmanns energi og intuitive, dansende klipperytme. 
Serien er hyperkinetisk og fargesprakende, assosiativ og impresjonistisk. 
Første episode oser Baz fra hver eneste, bristende søm. 
Det går en ubrutt linje fra «Strictly Ballroom» til de blodbrusende disco-og breakdanceduellene, fra «Moulin Rogue!» til de storøyde drømmerne og intense følelsene, og fra Shakespeares verseføtter i moderne kontekst i «Romeo + Juliet» til de ungdommelige rappernes rytmiske rim og replikkutvekslinger. 

Kvalitetssprik 

Utfordringen med å forene produksjonsmetodene til tv med en film-auteur kommer tydelig frem i episodenes kvalitetssprik. 
Der den Luhrmann-regisserte førsteepisoden er noe av det mest sprudlende og filmatiske jeg har sett på tv på lenge, har de to neste episodene andre regissører, og er merkbart dvaskere. 
Og da blir man oppmerksom på at noen av historielinjene her egentlig ikke har så mye å by på. 
Det er ikke bare bare å kopiere formen til en som Luhrmann, og når formen er innholdet i så stor grad som her, er resultatet nødt til å bli ujevnt. 

Anmeldelsen er basert på seriens tre første episoder. 
",1
"«Snatch» møter «Game of Thrones» på blockbusterbudsjett
Vi møter en gatesmart og selvtilfreds konge med MMA-trening i Guy Ritchies underholdende post-Brexit-versjon av Kong Arthur og ridderne av det runde bord. 

FILM: 
Legenden om Kong Arthur har blitt fortalt så mange ganger opp gjennom århundrenes løp at nye versjoner handler mer om tiden de blir produsert i enn om den mytiske monarken med det magiske sverdet. 
Guy Ritchies «King Arthur: 
Legend of the Sword» er intet unntak, der den posisjonerer Arthur som en gatesmart arbeiderklassegutt som motvillig aksepterer oppdraget skjebnen har plassert på hans skuldre. 

Energisk «Legend of the Sword» er den første av seks planlagte filmer om Arthur, og framstår som en pilotepisode som er frankensteinet sammen av to svært forskjellige filmer – den Ritchie ville lage og den han gikk med på å lage. 
Førstnevnte er en vittig og energisk kuppfilm i tradisjonen etter gjennombruddsfilmene «Snatch» og «Lock, Stock and Two Smoking Barrels», mens den andre er en generisk øvelse i vektløs, dataspillinspirert CGI. 

Det de to delene har til felles, er vissheten om at publikum kjenner både Arthur-legenden og den moderne blockbusterens dramaturgi godt nok til at filmen kan bruke montasjesekvenser til å spole seg gjennom de mest elementære delene av plottet. 
Og kombinert med Daniel Pembertons insisterende musikk gir dette filmen et tettpakket, kinetisk driv som gjør det mulig å se gjennom fingrene med det faktum at den ikke henger på greip for fem flate øre. 

Underholdende Charlie Hunnam er habil i en rolle Tom Hardy kunne vært strålende i, og selv med pålitelige folk som Jude Law, Aidan Gillen og den undervurderte Neil Maskell i birollene, er det ingen som tilfører filmen mer personlighet enn Ritchie selv. 
Hans kvikke regi og humoristiske klipp redder filmen fra å stivne i klisjépregede fantasypositurer, og forhindrer den i å ta sin egen pompøsitet på for stort alvor. 

Det beste eksempelet på dette er beslutningen om å la David Beckham spille en sentral rolle i scenen der Arthur skal trekke Excalibur opp av steinen, hvilket gjør det som i enhver annen blockbuster ville vært det store gåsehudøyeblikket, til en flau og antiklimatisk transportetappe. 

Overfladisk «King Arthur: 
Legend of the Sword» er full av slike merkelige finter og pussige innfall, men dessverre er det hovedsakelig snakk om overfladiske grep, og filmen har ingen ambisjoner om å si noe nytt om Arthur-myten eller måten den har blitt brukt politisk. 

I disse post-Brexit-tider framstår denne australsk-amerikanske samproduksjonen riktignok som et besynderlig uttrykk for engelsk nasjonalisme, men som det meste annet er dette aspektet av filmen fascinerende mens det står på og deretter fort glemt. 
Dermed sitter man igjen med en stor, dum og underholdende eventyrfilm som makter det kunststykket å hale sitt publikum gjennom to timer med sverd, trollmenn og oppfylte profetier uten noensinne å bli kjedelig – hvilket alltid er velkomment. 
Hvorvidt noen egentlig har bruk for fem til av disse er derimot en helt annen sak. 
",1
"Mesternes rester
TVNorge legger lista lavt med programmet «Seier’n er vår». 
- Idrettsfolk er flinkest i utøvelsen av sin idrett, og få har talegaver som Ali eller Northug. 

TVNorge er TV-Norges fremste leverandør av humor, med solide konsept som «I kveld med Ylvis», «Brille», «Costa del Kongsvik» og «Thomas Giertsen: 
Helt perfekt». 

Men det premiereklare, studiobundne «humoristiske sportsprogrammet» «Seier’n er vår» legger lista så lavt at utøverne stort sett bare kan skritte over i «uhøytidelige fysiske konkurranser, kunnskapstester og verbale sleivspark». 

Alle involverte er flinke på sine felt, men ingen synes tilpass i denne sjupersoners panelsettingen, hverken bakoverlente og småforvirrede programleder Trond Espen Seim, de to første kveldenes hedersgjester Kristian Kjelling og Tiril Eckhoff, eller de faste paneldeltakerne Steffen Iversen, Mia Hundvin og Kjetil André Aamodt. 

Idrettsfolk er flinkest i utøvelsen av sin idrett, og få har talegaver som Ali eller Northug. 

Fysisk «speedyoga» 

Det er underlig at de spedt bygde komikerne Bartek Kaminski og Jan Martin Johnsen, plassert på hver sin panelflanke, gis de største fysiske utfordringene utpå studiogulvet i de to første programmene: snurret rundt i en tombola og pepret med baller, eller slengt omkring av proffe norske tungvekts- og sumobrytere, samtidig som sportfolket besvarer enkle spørsmål. 

Det er noe mer fysisk innsats fra Eckhoff og Aamodt i andre programs «Speedyoga», men det er vel knapt «ting de aldri har prøvd før», og i hvert fall ikke «olympisk gull i underholdning», som Johnsen sier i åpningen. 

Konseptet er basert på britiske «A League of Their Own». 
En skuespiller intervjuer idrettsfolk, som blir imitert av komikere, som sammen løser oppgaver («Hvilken annen idrett?», «Skiskyttertabber», «Første tweet») og utfordres til ulike dueller. 

Hyllesten av utøveren begrenses til nær kontekstløse klipp, og et enda kjedeligere spørsmål enn «Hva føler du nå?» er «Hva følte du da?». 
Og hederen blir malplassert mellom de mange forsøkene på «roast», med pinlige bilder og klipp med Kjelling og Eckhoff fra andre tv-programmer, som «4-stjerners middag». 

7-er-tv 

«Seier’n er vår» trenger mer enn astmamedisin for å kunne bli en vinner. 
Johnsen og Kaminski sitter for langt unna hverandre til å få igang et skikkelig samspill. 
Og utøverne ler uansett, mens publikum applauderer høflig. 

Programmet faller hittil mellom sju stoler og blir verken/eller: ikke humorprogram, ikke sportsprogram. 

Med NRKs gamle lagkaker serverte Dan Børge og Tande-P litt av hvert. 
Her legges kun det fjollete laget. 
Og mellom de to voksne 11-erne «Brille» og «I kveld med Ylvis» blir dette 7-er-tv, som aldri forlater den innestengte garderoben. 
",0
"Filmen som får canadiere til å besvime er endelig klar for norske kinoer
Julia Ducourneaus beryktede kannibalepos «Raw» er en forstyrrende og forførende oppvekstskildring. 

FILM: 
Julia Ducourneaus «Raw» var en av de store positive overraskelsene under fjorårets filmfestival i Cannes, og siden den gang har media videreformidlet beretninger om en grøsser så grotesk at voksne mennesker besvimer under visningene. 
Selv er imidlertid skrekkfilmconnoisseuren Ducourneau klar på at hun verken har laget en grøsser eller noen spesielt sjokkerende film, men en coming-of-age-fortelling med glimt i øyet og liberale doser kannibalisme. 

Ukonvensjonell Nettopp det at «Raw» ikke følger en skrekkoppskrift, men snarere drysser grøsserelementer over et anspent og fremmedgjørende oppvekstdrama, gir filmen en gjennomslagskraft som de fleste moderne sjangerfilmer mangler. 
Historien om den unge vegetarianeren Justine som begynner på veterinærstudiet og sakte, men sikkert utvikler en appetitt på menneskekjøtt som overstyrer alle hennes siviliserte instinkter, beveger seg nemlig aldri dit man tror den skal. 

Filmen er en vedvarende drakamp mellom europeisk arthousedrama, selvbevisst splatterfilm og et beskjedent budsjett, og dette lader Justines bisarre og blodige reise mot selvinnsikt med en urovekkende, ubestemmelig atmosfære. 
Dypest sett er «Raw» en fortelling om å lære seg selv og sin kropp å kjenne, og å akseptere seg selv for den – eller det – man er. 
Og i denne metafortunge sammenhengen blir universitetsstudentenes sadistiske innvielsesritualer langt mer fryktinngydende enn den nærmest uskyldige gnafsingen på menneskekjøtt. 

Uhyggelig «Raw» kan tolkes som et bilde på alt fra anoreksi og flink pike-syndrom til seksuell oppvåkning, men Ducourneau er heldigvis smart nok til å ikke forankre filmen i noe fasitsvar. 
Snarere fryder hun seg over å servere blod, gørr, sex, søskenkrangler og et av de mest uhyggelige undervisningsbyggene som noensinne er festet til film. 
«Raw» er kanskje ikke en grøsser i tradisjonell forstand, men all den tid den er langt mer forstyrrende, forførende og fascinerende enn 99% av sjangerfilmene vi får se på norske kinoer, er dét utelukkende en god ting. 
",1
"Nå har Amrita Acharia reist så langt vekk fra «Game of Thrones» som det er mulig å komme
Sommerlett sykehusromantikk i «Good Karma Hospital». 

Er du ute etter litt lett drama fra et fargesterkt ferieparadis, med akkurat nok tåreframkallende scener til å kunne kalles rørende, uten å ødelegge den sommerlige gladstemningen? 

Lar du deg ikke skremme av et plott som er så forutsigbart at det varsler absolutt alle omdreininger minst ti minutter før de kommer? 
Da er «Good Karma Hospital» sommerserien for deg! 

Norsk hovedrolle 

Sarkasme til side: 
Noen ganger vil vi alle bare ha noe å slappe av med i sofakroken. 
Og på kvelder der til og med brunsneglene er i ferd med å drukne i det norske sommerregnet utenfor vinduet, kan et sykehusdrama fra India være passende medisin for mange. 
Bare la én ting være helt klart: 
Her har Amrita Acharia reist så langt vekk fra «Game of Thrones» som det er mulig å komme. 

For det var der hun ble internasjonalt kjent, som dothraki-slaven Irri. 
Siden har Acharia, som vokste opp i Tromsø, blant annet spilt den kvinnelige hovedrollen i siste sesong av «Frikjent». 

I «The Good Karma Hospital» er hun en ung, britisk turnuslege som drar til en liten ferieby i India for å jobbe bort kjærlighetssorgen. 
Litt «Grey’s Anatomy», bare med søte gatebarn og en strandbar bak huset, altså. 

Overflatisk 

Det indiske lokalsykehuset har langt færre ressurser og større utfordringer enn vi er vant med fra de amerikanske legeseriene. 
Det understrekes av lange pasientkøer og formaninger à la «her tar vi ikke pause før vi er ferdige» og «er du barnelege, sier du? 
Akkurat nå er du pent nødt til å være tannlege». 
Men i neste øyeblikk er det nok av tid til å skravle på terrassen eller dra på impulsive, langvarige pasientbesøk. 

Denne britiskproduserte serien anstrenger seg ikke akkurat for å virke troverdig. 
Og det er noe med forholdet mellom de alvorlige utfordringene og de florlette løsningene som ikke føles helt i vater. 
Det starter med ekteparet som venter sitt tredje barn og ikke har råd til å få enda ei jente, de sliter allerede med å spare opp nok bryllupsmedgift for de to de har. 
Jeg kan ikke si så mye mer, uten å risikere å røpe det som måtte være av spenning. 
Men både denne og flere av de andre episode-avgrensede intrigene gir en emmen følelse av vestlig serie som gjerne vil ta opp eksotiske dilemmaer. 
Men som nøyer seg med å pirke i overflaten av dem og snakke litt om kjærlighet og familiesamhold, og så ferdig med det. 

Erkebritisk romantikk 

Sykdomssettingen til tross, det India som vises fram her er først og fremst et solskinnsparadis med drinker på stranda og hindu-festival i gatene. 
På det lille sykehuset jobber selvsagt en Bollywood-kjekk lege (James Floyd), som – i ekte britisk-romantisk ånd – oppfører seg som en arrogant drittsekk i starten. 

Har du litt kjennskap til «Stolthet og fordom», eller bare «Bridget Jones’ dagbok», skjønner du raskt hvor det bærer. 

Det tar seg riktignok litt opp i tredje episode, der stemningen blir mer bittersøt, og vi også får høre den ikke fullt så klisjéfylte bakgrunnshistorien til Dr. Ruby Walker (Acharia). 
En historie som kanskje var noe av årsaken til at samboerskapet hjemme i England gikk i oppløsning. 
Amanda Redman briljerer dessuten i seriens nest største rolle, som den varmhjertede-men-knalltøffe overlegen Dr. Lydia Fonseca. 
En drøm av en sjef, på det som må være en drøm av en arbeidsplass. 
Selv om serien forsøker å insistere aldri så mye på det motsatte.Anmeldelsen er basert på de tre første av seks episoder. 
",0
"Anmeldelse:«God sommer Norge» er pludre-tv etter alle pludrekunstens regler 

Oppsiktsvekkende ukritisk prinsesse-intervju. 

TV 2 er grytidlig i gang med sommersendinger fra takterassen på Karl Johan i år. 

Og det er unektelig noe litt sært med denne sommersending-sjangeren: 
Talkshow i sommersol, som sendes på et tidspunkt da mange seere har mer lyst til være ute og nyte sola selv, enn å se den på skjermen. 
Sommerprogrammene skal åpenbart være noe koselig og blidt som kan dure i bakgrunnen i stua, mens du rydder eller vasker opp eller gjør det som ellers holder deg inne på en sommerkveld. 
Er du ikke ute og kjenner på sommeren, skal du få den på tv-skjermen, filtrert gjennom sprudlende mennesker, dandert blant blomsterpotter og i hagestoler. 
Mykt og ufarlig, og nokså uinteressant. 

Debutant Græsvik For «God sommer Norge» er tradisjonelt pludre-tv, etter alle pludrekunstens regler: 
Noen koselige sportsintervjuer, masse koselige sommerbilder, koselig fnisete programledere, samt ett alvorlig intervju, og et par kjendiser som får reklamere uhemmet for eget produkt. 

Årets program følger stort sett samme mal som i fjor, med programlederpar som byttes ut hver uke. 
Noen av programlederne er nye i stolen. 
Deriblant Fredrik Græsvik (49), som leder programmet i premiereuka, sammen med den langt mer sommerrutinerte Katarina Flatland (26). 

Græsvik har allerede varslet at det skal bli plass til litt annet enn kos: 
Det er en grunn til at nyhetsavdelingen ble bedt om å låne ut krigsreporteren sin, ifølge ham selv. 
Den grunnen var ikke umiddelbart lett å få øye på under kveldens første intervju, med prinsesse Märtha Louise og makkeren Elisabeth Nordeng, samt en nylig uteksaminert elev fra skolen deres, som ikke lenger skal kalles engleskole. 
En oppsiktsvekkende ukritisk sommerprat om ting vi har hørt dem fortelle om mange ganger før, men som definitivt hadde fortjent en grundigere gjennomgang. 

Ukritisk 
Det mest kritiske «spørsmålet» trioen fikk i kveld, var imidlertid Katarina Flatlands «Å hjælp!», da Nordeng skulle forklare hva høysensitivitet er for noe: 
«Jeg hører hva du sier, men jeg får med meg alt du ikke sier også». 

Etter knappe ti minutter med småprat om healing, energi, og at «dette i bunn og grunn er selvutvikling» og ikke noe å være redd for, beseglet Flatland sommerstemningen: 
«Nå føler jeg at vi har skjønt litt mer av dette, og at dere får litt ufortjent pepper for noe veldig mange andre får ros for». 
Med det fikk Soulspring-gründerne tv-omtale i primetime, som veldig mange andre må betale veldig mye penger for. 

Her må det skytes inn at både Flatland og Græsvik ellers framsto som rutinerte og stødige sommerprogramledere, med en avslappet (om enn litt fnisete) tone seg imellom. 
Og de fikk en del ut av sendingens høydepunkt, intervjuet med Stina Brendemo Hagen (26). 
Hun er jenta som ble dømt for kokainsmugling i Bolivia i 2010, men som rømte fra straffen på 13 år, sammen med babyen hun fikk i fengselet. 
Det var sterkt å høre henne fortelle om fengselsopphold, fødselsdepresjon, og hvor lite redd hun var under flukten, fordi hun ikke lenger brydde seg om hvorvidt hun ville overleve eller ikke. 

Men også hun har vært intervjuet om dette før. 
Og det er begrenset hvor mye en får ut av et timinutters direktesendt intervju med ei jente som selv sier at hun er veldig redd for å være der. 
Flott med forsøk på alvor i varmen, men det kan virke som om TV 2 ennå ikke har funnet helt ut hva dette skal være for noe. 

Mye sport 
De har slitt litt med å finne formen på sommerprogrammene de siste åra, og har møtt hard konkurranse fra den mer etablerte storebroren, «Sommeråpent» på NRK. 
For to år siden gikk TV 2-profil Oddvar Stenstrøm hardt ut mot egen kanals «Sommertid», som han kalte et «hån mot seerne». 
Seerne sviktet også, og året etter satset kanalen på rullerende programlederpar, i samme stil som hos NRK. 
Seertallene tok seg opp litt - men ikke nok til å kunne måle seg mot konkurrenten. 

Denne sommeren er det tydelig at «God sommer Norge» kommer til å bli et utstillingsvindu for kanalens storsatsninger på sportsfronten, EM i Frankrike og OL i Rio. 
En ypperlig mulighet til å få profilert egne programledere og ekspertkommentatorer, så også i dag. 
Dessuten var vi en snartur innom Bergen, der utegående reisereporter Davy Wathne intervjuet turister på Bryggen om hva de syntes om byen. 
Han er en av flere reporere som skal reise Norge rundt i sommer, for å skaffe sommerbilder fra andre kanter av landet enn Karl Johan. 

Om det er nok til å kapre seere fra NRK, er jeg usikker på. 
Men de har litt tid til å overbevise oss, og «Sommeråpent» åpner ikke på mange uker. 
",0
"Nysgjerrig på de støyende, kjekke idrettsguttene?
«Everybody Wants Some!!» ser på dem med varm nysgjerrighet. 

FILM: 
Vanligvis er de irriterende brølaper i bakgrunnen når historier fra det amerikanske collegelivet skal fortelles. 
Men i «Everybody Wants Some!!» står de eplekjekke guttene på baseballaget i sentrum, som gjenstander for regissør Richard Linklaters varme, åpne interesse. 

Det er 1980, panneluggene er lange og skjortene trange. 
Gjengen som møtes før semesterstart er høye, pene, og påfuglaktig klar over det. 
De er konstant på utkikk etter neste jente som kan være troende til å kle av seg sammen med dem. 

De timene hvor dette ikke er ser ut til å skje i umiddelbar fremtid, tilbringer de med en uendelig variasjon av konkurranser og pek, i et studium av guttete gutters måte å være sammen på. 
Det er ingenting som ikke kan gjøres til enn liten mannjevning 

Et blunk i livet 

Alt dette vises frem med en slik humanisme, en slik sans for fryden, iveren og sårbarheten som bor inne i bergene med caps og tubesokker, at det er umulig ikke å bli glad i dem, og ikke å smile av den entusiastiske utvekslingen av frekkheter dem i mellom, der også nyansene guttene imellom kommer frem. 

Spillet er bemerkelsesverdig følsomt til å være i roller som krever mye basing og kaving og høyt støynivå, men også øyeblikk av forvirring og frustrasjon. 
Hovedpersonen Jake (Blake Jenner) synes å betrakte alt som skjer med noe mer distanse enn de andre, som lever i en blanding av nuet og forventningen om neste fest. 
Han er den som setter ord på usikkerheten som ligger under, når gutter som alle var stjerna på laget på det lille stedet de kom fra, skal forsøke å hevde seg blant jevnbyrdige. 
Han vet at det han nå opplever, er flyktig, et blunk. 

Alt er lydhørt observert av Linklater, kanskje den amerikanske filmskaperen som har tenkt mest over forholdet mellom den forgangne og den nåværende versjonen av en selv. 
«Before Sunrise»-trilogien og «Boyhood» er også utforskninger av umerkelige forskkyvninger i tid. 
Men Linklater utbasunerer aldri tankene sine. 
Han står bare og følger med. 
Heldigvis. 
",1
"Årets beste skrekkfilm er et elegant innlegg i rasismedebatten
I «Get Out» er det tolerante hvite liberalere som er de skumleste av alle. 

FILM: Chris (Daniel Kaluuya) er ubekvem. 
Han er for første gang med hjem til foreldrene til Rose (Allison Williams fra «Girls»), som er så hvit og waspy at hun nesten lyser i mørket. 
Rose har sett forurettet på Chris når han har antydet at hun burde forberedt foreldrene på at kjæresten er svart. 
Til å begynne med er det bare litt kleint, som når legefaren får gelatinstivt smil og snakker om hvor høyt han beundrer Barack Obama og Jesse Owens. 
Men snart får Chris en følelse av at spørsmålene fra vertskapet og vennene deres har noe underliggende og uhyggelig ved seg. 
De få andre svarte han møter, er stive tjenestefolk som snakker til ham med mekanisk vennlighet. 
Men han hører selv hvor paranoid han høres ut når han lufter uroen overfor kjæresten: 
Faren er kanskje litt klønete, men han ville jo «stemt på Obama en tredje gang». 
Lenge prøver 
Chris å si dette til seg selv, også etter at han får flere signaler om at det kan være å bli værende hos svigerforeldrene. 
At det skjer noe der som er langt mer gruoppvekkende enn litt småpratete stereotypisering. 

Rasisme og horror 

«Get Out» er den forbløffende selvsikre regidebuten til Jordan Peele, den ene halvdelen av komikerduoen Key & Peele, som også har skrevet manus. 
Peele mikser drevent sjangeringredienser til en elegant cocktail som glir ned så lett at det går litt tid før malurten virkelig stikker. 

Det han føyer sammen, er samfunnssatire med utgangspunkt i rasismeproblematikken og den snikende skrekkfilmen, der en svart ung manns navigering i en kritthvit verden blir en parallell til en skjelvende ung hovedpersons vei inn i noe skrekkinnjagende: 
De merker at noe er galt, men det er underforstått, vanskelig å arrestere noen for, og vanskelig å bemerke uten å virke overfølsom. 
Peele retter kikkertsiktet mot den liberale østkysteliten, mot dem som føler seg høyt hevet over vulgære Trump-velgere, men som møter dem med en umiskjennelig anspenthet og eksotiserende spørsmål som røper hvor sjeldne slike samtaler faktisk er for dem. 

Slik blir det god satire av. 
Men det er på ingen måte gitt at en film som «Get Out» skulle lykkes i å være både satirisk og skummel. 
Når det skjer, er det fordi Peele og hans medsammensvorne vet hvordan de skal turnere et effektivt sjangertriks: 
Nemlig å vise fram noe som er nifst nettopp fordi det ligger så nær på det hverdagslige, uskyldige og ufarlige – og bare med små tegn røper at det er noe helt annet. 
Når Chris prøver å snakke med den svarte hushjelpen, reagerer hun nesten helt som et menneske. 
Dette er en variant av det psykologiske begrepet om det unheimliche, «uhjemlige», som går ut på at det ikke er det fremmede som er det nifseste; det er det velkjente, det som bare er off med en liten, nesten umerkelig grad. 
Noe av det mest vellykkede, og grøssende, ved «Get Out» er da også Chris’ kjæreste Rose. 
Rose er lenge hans eneste allierte og fortrolige, helt til han begynner å spørre seg selv om det å fortelle henne hva han tenker, er det dummeste han gjør. 
Men hvordan kan man mistenke en søt kjæreste som vil forsvare foreldrene sine? 

Snikende skummel 

«Get Out» er mer en thriller enn en skrekkfilm, der det er mer et spørsmål om krypende atmosfære enn om billige forsøk på å få deg til å hoppe i stolen. 
Og det som kommer snikende, er ikke et monster med maske. 
Det en stor del av publikummet kommer til å møte, er en fare som i så mangt likner på dem selv. 
",1
"Anmeldelse:«Angry Birds» 

Gir spillet mye karakter og lite handling. 

FILM: 
Det er i utgangspunktet en rar idé, dette. 
Ja, det var dem som for et par år siden slo på nattbordslampen midt på natten, for å prøve å takle søvnløsheten ved å sende en sint, rød fugl med sprettert mot en armé av glisende grønne griser, sånn omtrent to hundre tusen ganger. 
Likevel er det noe av et tankesprang å erkjenne at «Angry Birds» var en fjærdekket suksess som spill, til å tenke at den vil fungere som animasjonsfilm, i en kinosal der publikum må holde fingrene av spretterten og prøve å interessere seg for den indre spretterten som driver de irritable eggleggerne. 

Strøk av satire 

Fuglene er også her plassert i eksotiske omgivelser, nærmere bestemt en isolert, tropisk øy. 
Den drives etter den typen overforståelsesfulle, bomullsmyke prinsipper som får vår fugl Red (Håvard Bakke) til å se, vel, rødt. 
Gang på gang gjør temperamentet hans ham utstøtt, og det er ingen som hører på ham den dagen et skip med tilsynelatende sjarmerende svin klapper til kai. 

Teamet bak «Angry Birds» har sett at det er et potensial for innhold i dataspillets hypnotiserende ´ monotoni. 
Fuglesamfunnet har strøk av satire, og Red og vennene hans har fått tydelige og overraskende skarpe personligheter. 
Særlig den hyperaktive Chuck lyser utilpasshet og omsorgsbehov på fjorten måter. 
Han er en levende, gul klump i den ellers sandblåste jungelen. 
Det er oppfinnsomme glimt av visuelt vidd som stryker lynfort forbi, for den som har lyst til å fange dem opp. 

Dollartegn 

Men «Angry Birds» er ellers malstyrt og forutsigbar. 
Tempoet er oppskrudd og manisk, men fortellingen føles likevel som om den går for sakte snarere enn for fort. 
De forskjellige kapitlene bruker altfor lang tid på å komme til banale innsikter. 
Igjen virker det som om produsentene har fått dollartegn i øynene over at det i det hele tatt finnes et etablert univers de kan melke, snarere enn noe lyst eller behov for å fortelle en historie. 
Det er hyggelig at det likevel finnes kvaliteter, men de virker mest som de er der av uhell og ubetenksomhet. 
",0
"Underholdende og glorfiserende om jakten på Eichmann
Anmeldelse: 
«Jakten på Adolf Eichmann» 

FILM: 
Etterkrigstidens Tyskland er en svært fruktbar setting for spillefilm, noe vi i fjor fikk et strålende eksempel på med Christian Petzolds «Phoenix». 
Lars Kraumes «Jakten på Adolf Eichmann» utspiller seg noe senere, nærmere bestemt på slutten av 50-tallet, men også her møter vi et Tyskland som på tross av at nazistenes bannere og uniformer er ryddet vekk, fortsatt har til gode å ta et oppgjør med sin katastrofale fortid. 

Dobbeltspill Filmen forteller historien om hvordan statsadvokat Fritz Bauer (Burghart Klaußner) i all hemmelighet spilte en sentral rolle i israelernes pågripelse av Adolf Eichmann i Argentina i 1960. 
For selv om Bauer var fast bestemt på å straffe de høytstående nazistene som overlevde krigen, hadde han liten tillit til at kollegene delte hans ambisjoner: 
Fascister som tidligere kunne identifiseres ved sine hakekors og dødningehoder, befant seg på denne tiden midt blant det vesttyske demokratiets øverste ledelse. 

Dobbeltspillet dette nødvendiggjør er opphav til brorparten av spenningen i «Jakten på Adolf Eichmann». 
Selve utfallet av jakten er kjent på forhånd, og dette frigir tid til å skildre Bauers humanisme og demokratiske idealer i kontrast til eks-nazistene han er henvist til å samarbeide med. 
Dette er nemlig den typen drama hvor fokuset ligger på å glorifisere historiske skikkelser hvis verdisyn speiler samtidens, og hvor skuespillerne ikke spiller i tradisjonell forstand så mye som de gjør karikerte imitasjoner av personer gjennomsnittspublikummeren har dårlige forutsetninger for å kjenne igjen. 

Heltedyrkelse 
Det er med andre ord grenser for hvor interessant dette kan bli på et kunstnerisk plan, men som en blanding av tidsbilde, folkeopplysning og spenningsfilm fungerer det likevel ganske bra. 

Kraume er en stødig forteller, og det konvensjonelle, men tiltalende filmspråket er et ypperlig utgangspunkt for den typen forflatende heltedyrkelse han her har begått. 
For i dette ormebolet av gamle synder og skjulte hensikter framstilles Bauer som en tvers igjennom edel man – hvilket uavhengig av fakta er dømt til å framstå som en smule lettvint. 
",1
"Å se Live Nelvik stjele søppel og spise larvetaco, er overraskende koselig
Hun er en av oss, vi vanlige småsyndere som vet at vi sikkert burde brydd oss litt mer om miljøet, skriver Dagbladets tv-anmelder. 

«Å være bærekraftig handler om å bære. 
På ting», konstaterer Live Nelvik et stykke uti sin nye programserie, «Live redder verden. 
Litt». 
Replikken faller etter at hun har forsøkt å klare seg gjennom en handlerunde og et kaffebarbesøk, helt uten engangsemballasje. 
Av uklare årsaker har hun tatt med seg en porselenskopp fra kjøkkenskapet, som hun står og rødmer over – i stedet for en sånn termokopp med lokk som halve byen går rundt med. 
Enkelt skal det visst ikke være. 

Men pytt. 
Serien følger et mønster der vi starter langt utenfor komfortsonen, for så å ta idealismen ned på et litt mer gjennomførbart nivå etter hvert. 

Vi skal underholdes og inspireres, ikke avskrekkes. 

Motvillig ektemann 

Målet er å få Lives skyhøye årlige CO2-utslipp på 19 tonn helt ned på verdensgjennomsnittet på 6,5 tonn. 
Det er overraskende koselig, humremorsomt og absolutt inspirerende å følge henne gjennom dumpsterdiving (finne mat i andres søppelkasser) og larvetaco-smaking, samt mindre utfordringer som rådyrjakt, (el-)sykling i stedet for bilkjøring og vegansk matlagingskurs. 

Det kunne blitt så traurig og moralistisk, men NRK kan infotainment. 
Og Nelvik er den perfekte los, der hun på sitt selvironiske og -utleverende vis hviner og fniser seg gjennom oppgavene, sammen med kjente og lykkeligvis ganske tv-vante venner, kolleger og familiemedlemmer. 

Tore Sagen er bare delvis støttende ektemann, som ber henne «ikke bli sånn gæren, sånn MDG-psycho, da!». 

Det deilige med programmet er nettopp at hun ikke blir det. 
Hun er en av oss, vi vanlige småsyndere som vet at vi sikkert burde brydd oss litt mer om miljøet, men så var det å få tid, da. 
Dessuten er det ekkelt med larver og mat en har funnet i søpla. 
Kildesortering kan være komplisert, og nøtteburger smaker ikke like godt som ordentlig kjøtt. 

Unge og vakre 

Programmet er åpenbart laget for en ung målgruppe. 
De flinke forbildene som vises fram er alle unge, hippe og vakre (ikke ubetydelig, ifølge Live, når du skal unngå å se rar ut med all den medbrakte emballasjen din). 
Jeg tar meg i å lure på hvor mange av dem som vil holde på de gode, men ofte tidkrevende vanene om noen år, når de kanskje står der med overtidsarbeid og sultne skrikerunger som skal skysses til ørten fritidsaktiviteter hver kveld. 

Slik sett hadde det vært greit med enda litt flere ikke-ekstreme råd. 
Og gjerne mer argumentasjon og forklaring. 

Vi får vite at «Fremtiden i våre hender mener at alle burde vært veganere», men ikke hva som er galt med ulltøy, eller hvorfor det bør spares strøm overalt i huset, mens el-sykkel får tommel opp. 

Men Live lurer inn fakta på snedig vis der hun kan. 
Hadde hun forsøkt å få inn enda mer, er det ikke sikkert det hadde blitt så morsomt. 
",1
"Tradisjonell, men genuint sjarmerende feelgood
Anmeldelse: 
«Captain Fantastic» 

FILM: 
Langt inne i skogen på den amerikanske nordvestkysten har den egenrådige Ben Cash (Viggo Mortensen) og hans familie etablert sitt eget lille utopia, på trygg avstand fra den korrumperende kapitalismen. 
Tiden fordeles jevnt mellom fysisk fostring, intellektuelle adspredelser og jakt på mat med med kniv og pil og bue, og istedenfor tradisjonelle helligdager feirer familien Noam Chomskys fødselsdag 

Kremasjon 
Det eneste skåret i gleden er at Leslie, Bens kone og mor til søskenflokken på seks, har vært innlagt på psykiatrisk avdeling i lengre tid, og når familien mottar nyheten om at hun har tatt sitt eget liv, forrykkes balansen i livene deres fullstendig. 
Leslies foreldre har nemlig til hensikt å begrave den frittenkende buddhisten på en kristen gravlund, og det kan verken Ben eller barna finne seg i. 

Med mål om å kremere sin kjære Leslie og spyle asken hennes ned i et offentlig toalett, legger de derfor ut på en roadtrip av typen som snur opp-ned på det meste. 

Kapitulasjon 
Det er lett å beskrive «Captain Fantastic» som en mer konservativ utgave av Jonathan Dayton og Valerie Faris’ «Little Miss Sunshine», men det er mange måter å tolke Matt Ross’ andre spillefilm på, og kun én av dem innebærer å se den som en konvensjonell feelgood-film dresset opp i eksotiske venstreradikale gevanter. 

Konflikten mellom Ben og hans svigerforeldre speiler dynamikken mellom det amerikanske etablissementet og de motkulturelle bevegelsene det har følt seg truet av. 
Og når Ben til slutt innordner seg storsamfunnets normer, er det både en lettelse og en tragedie. 

Filmens primære appell har imidlertid mindre å gjøre med samfunnskritikk enn skuespillerensemblets genuine sjarm. 
Ross kvier seg ikke for å smøre tjukt på med velprøvde Hollywood-virkemidler, men selv om man er fullt klar over at man blir manipulert, er det vanskelig å holde tårene tilbake under musikalnummeret som avslutter og oppsummerer filmen. 
",1
"Dytter den amerikanske skrekkfilmen i nye og interessante retninger
«A Cure for Wellness» er et Frankensteins monster sydd sammen av to filmer som verken kan eller vil fungere som en helhet. 

FILM: 
Utgangspunktet for Gore Verbinskis 
«A Cure for Wellness» er en slags blanding av Bram Stokers «Dracula» og Thomas Manns «Trolldomsfjellet»: 
For å redde seg selv og resten av styret i en større amerikansk investeringsbank fra lange fengselsstraffer, reiser den unge forretningsmannen Lockhart (Dane DeHaan) til et kursted i de sveitsiske alpene for å hente hjem selskapets administrerende direktør. 
Og selv om direktøren insisterer på at behandlingen har reddet ham fra en meningsløs tilværelse i kapitalismens tjeneste, blir det tidsnok klart at det idylliske velværesenteret verken er sunt for kropp eller sjel. 

Ideologi «A Cure for Wellness» er minst to filmer i én, og den første av disse – som er den klart beste – dramatiserer en rekke interessante konflikter. 
Fortellingen om amerikaneren Lockhart, som reiser fra sin skyskraper på Manhattan til et slott i Sentral-Europa for å sette en stopper for en klinikk som kurerer kapitalisme, spiller på spenningen mellom den nye og den gamle verden; kapitalistisk demokrati og føydalsamfunn; amerikansk og tysk kultur. 
Særlig interessant er det at det filmen leker med tanken om at det bak det amerikanske nidbildet av tyskerne som kaldblodige, usentimentale humanoider skjuler seg en kultur amerikanerne faktisk har noe lære av. 

Alt dette er tematikk som lurer under overflaten i «A Cure for Wellness»’ første halvdel, hvor filmen mest av alt fortoner seg som et forsøk på å lage en amerikansk mainstreamgrøsser inspirert av Michael Haneke og Lars von Trier. 
Denne delen av filmen presenterer en stilisert, men like fullt gjenkjennelig visjon av vår egen verden, hvor uhyggen presser seg på fra bak glatte overflater og stive smil, og hvor ondskapen blir desto mer ubehagelig fordi den er representert ved skikkelser og institusjoner vi vet er høyst reelle. 

Ikonografi Ganske presis halvveis endrer dog «A Cure for Wellness» stil og tone, og glir over i den typen film man forventer seg at «The Ring»- og «Pirates of the Caribbean»-regissør Verbinski vil lage. 
Mystikken forsvinner, metaforene kollapser, og filmen kaster seg over skrekkfilmklisjeene som en skjeggprydet oslomann på en husmannskostbuffé. 
Det starter med tablåer og ikonografi som ligner de man finner i moderne amerikanske grøssere, og deretter jobber Verbinski seg bakover i skrekkfilmhistorien til han ender opp med et kitschpreget dramatisk klimaks hentet ut av 50-tallet. 

«A Cure for Wellness» er med andre ord et eneste stort rot av en film, og på tross av de åpenbare kvalitetene i første halvdel er den mer interessant enn virkelig god. 
I en tid der den amerikanske grøssersjangeren defineres av korte, billige og deprimerende forutsigbare filmer, må imidlertid et to og en halv time langt forvirret (og forvirrende) eksperiment som dette like fullt applauderes. 

En vakker dag kommer det til å dukke opp en strammere og langt kortere versjon av denne filmen som ikke tar hensyn til det amerikanske kinopublikummets forakt for subtilitet, og som rendyrker den ideologiske angsten og fremmedgjøringen historien tar utgangspunkt i. 
Inntil videre er «A Cure for Wellness» en fascinerende filmopplevelse for den delen av publikum som ikke stiller noe absolutt krav om at filmene de går og ser på kino må være så fordømt bra. 
",1
"«Top Model» 2016:-Det här är ingen strutstävling, vi söker en top model! 

Skjønnhet og spisse albuer kommer innenfra. 

OBS: 
INNEHOLDER SPOILERE. 

RECAP: 
Verdens mest prestisjefylte modellkonkurranse for skandinaviske jenter med stjerner i øynene og kvessede albuer er omsider tilbake! 
Og i årets «Tawp Model» (som voicoverdamen insisterer på å kalle den) er det de sunne idealene som står i sentrum. 
De håpefulle omtales nemlig denne gangen som ""plus size"", ""formfulle"", eller ""tjejer med curves"" og en drøss andre eufemismer motebransjen har for mennesker som er normalvektige i den virkelige verden. 

Eller som den norske juryprogramlederen Janka sier, ""det ideelle forbildet burde jo ikke være modeller som sniffer kokain for å holde seg tynne."" 
Hvis ikke dét er et inspirasjonssitat verdig facebook-veggen din, så er ingenting det. 

Vinneren får modellkontrakt og en forside i ærverdige Slink Magazine. 
Til tross for at jeg klagde meg opp fra M til S på engelskeksamen i 9. klasse er ""slink"" et ord hinsides mitt vokabular. 
Et raskt google-søk forteller meg at det kan oversettes til enten å åle seg, eller å føde/bli født prematurt. 
Høres ut som et nisjeblad. 

Sitatmaskin 

Foruten norske Janka består juryen av den svenske sitatmaskinen Jonas Hallberg, og en dansk dame som sikkert har mye vettugt på hjertet, og forhåpentlig blir tekstet når dette kommer på skjermen. 
Hallberg har jobbet med alle de største, for eksempel Cameron Diaz, og vet alltid hva han leter etter: modellene skal være smashing, fabulous og oh-my-god-look-at-her, og øvrige målbare, objektive kvalitetskriterier. 

«Tawp Model» er altså en svensk-dansk-norsk samproduksjon, med modeller og programledere fra alle tre land. 
Det er først når man får høre den igjen at jeg merker hvor mye jeg har savnet denne panskandinaviske språksuppen krydret med engelske lånord. 
<3 

Hver gang vi hvines 

De norske deltagerne ankommer Portugal og huset de skal bo i. 
De hviner av at taxisjåføren åpner døren for dem, og så hviner de seg fra rom til rom, og aller høyest hviner de da de oppdager at det er lagt fram nyvaskede håndklær og gratis sminke. 

Beklager forresten setningen over, jeg hadde en plan om ikke å henfalle til lettvinte kjønnsstereotypier i denne recap'en, men denne hviningen skjedde virkelig, altså. 

Hver gang vi skules 

Svenskene kommer, og det skules på hverandre fra første sekund. 
De norske jentene synes svenskene er så pene. 
En svensk jente sier at alle de norske jentene har sitt unike utseende. 
Oh, snap. 

Men alle er selvfølgelig bestevenner likevel, og noen hopper i vannet fordi hvorfor ikke. 

Danskene ankommer, og den skandinaviske forsøstringen fortsetter i en vakker scene der ingen forstår hva de andre sier og alle snakker forbi hverandre. 
Et bilde på livet sjæl, der, altså. 

Jentene blir bedre kjent med hverandre, de sliter med typiske hverdagsproblemer som å skru på jacuzzien, og snakker om det å være formfull i en utseendefokusert verden. 

Noen av dem har prisverdige motiver for å være med her, og har et håp om at de kan være et forbilde for andre. 
""Uansett om du er stor eller tynn eller whatever, så er du perfekt som du er, uansett."" 
Her synes jeg faktisk programmet skal ha (uironisk) ros for å løfte disse jentene frem uten at man får noe særlig ""se så flinke og korrekte vi er""-vibb, og lar dem snakke om disse tingene med sine egne stemmer. 
""Det er så utrolig mange der ute som ikke forstår hvor brae de er."" 

Første challenge 

Så finner en av svenskene et brev, noe som naturlig nok trigger en løpesekvens i sakte film. 
Det leses høyt: 
""Tjejer, nå begynner alvoret. 
Det er dags for første challenge."" 
Jeg vet ikke hva jeg håper mest på, at hun som leste simultanoversatte ""utfordring"" til engelsk, eller at tekstgruppa faktisk valgte å skrive ""dags for første challenge"". 

Uansett, første challenge er å gå catwalk midt i Portugal sentrum, og den som er dårligst til det må forlate tävlingen. 
Jentene hviner litt og skjønner intuitivt at de må finne stiletthælene sine. 
Det løpes i trapper (men ikke i sakte film denne gangen). 

Presset som presser seg på 

""Det er nå det begynner. 
Det er nå presset bare presser seg på,"" sier en smånervøs Linda fra Norge. 

""This is the real...altså, the real shit."" sier Janina fra Sverige, som har på seg tights sydd av et amerikansk flagg for anledningen, formodentlig fordi hun har tette bånd til the US of A. 
Noe hun også understreker ved runde av med å si ""yeah, totally."" 

Fabuløs jury 

""Ved siden av meg, den fabuløse svenske juryen,"" sier Janka, og overlater catwalk'en til Hallberg, mens hun funderer på om fabuløs faktisk er et ord. 

Hallberg tar scenen, og mens han går opp og ned den røde løperen lirer han av seg en monolog så monumental at jeg er nødt til å gjengi den i sin helhet (beklager på forhånd den hjelpeløse svensken min): 

""Gå rakt. 
Vara fokuserade. 
Kool attityd. 
Och framför alt, glöm inte å strike the pose. 
Kool gange. 
Inte för sakta, inte för fort. 
När ni kommer ned här til oss i jörrien, gjör en pose, vad ni vill, med nånting. 
Var liksom kool-chill, spenn gärna med ögonen just så vi kjenner det här är baben vi vill beholda. 
Och vi vill inta at ni skal vara sånn nineteen ninety six supermodels, glöm Linda Evangelista, Quizzy (sic) Turlington, Naomi Campbell, Cindy Crawford, dom är bare soooo yesterday, glöm också å gå typ så här, det här är ingen strutstävling, vi söker en top model."" 

Så viser han hvordan struster på strutstävling går. 
Denne mannen er en maskin. 
Han er moteverdenens svar på Sgt. 
Hartman i «Full Metal Jacket», som spyr ut fabuløse fornærmelser i en forrykende fart. 
Heldigvis var ingen av jentene strutser som egentlig trodde de var kommet til en strutstävling, så alle føler de er på rett hylle og catwalk'en kan begynne. 

Norske Linda fra Norge 

De første jentene kommer seg tålelig smertefritt gjennom det. 
""Siste norske pike, Linda fra Norge!"" annonserer Janka. 
Norske Linda fra Norge går bra, striker el poso foran juryen, men så: 
Linda fra Norge mister balansen! 
Og drømmen!? 
Det gråtes! 
Hvordan vil dette gå? 

Juryen/jørrien trekker seg tilbake, for å late som de diskuterer seg i mellom. 
De er drevne i den krevende realitydommer-øvelsen ""peke på bilder av deltagerne og snakke kryptisk om hva de synes uten å nevne et eneste navn"". 

Det er fortsatt tjue minutter igjen av programmet, så Hallberg sier at ""vi i jørrien er inte hundre prosent overens over hur det har gått"", og to av jentene må ut i en cat-off. 
""Och dom som vi vill se igjenn er..."" reklamepause. 

Saklig sted å kutte scenen på, det er nesten så man skulle tro de vil at vi ikke skal bytte kanal under pausen. 

Uansett, norske Linda fra Norge må gå igjen. 
Og svenske Janina med de amerikanske tightsene. 
""Nu jävlar. 
Nu kjör vi."" 

De heies frem av jørrien med oppmuntrende ord som ""kom igjen, vis confident nå,"" og så trekker de seg tilbake for å diskutere igjen. 
Én og én av jentene får vite at de er med videre, og i en totalt sjokkerende vending er det Linda og Janina som står igjen til slutt. 

Det er den norskfødte nordmannen fra Norge som går videre. 
Det hvines. 
Linda klarer bare å få frem støtvise, gutturale hikst. 
Eller kanskje hun bare prøver å snakke dansk. 

Hver gang vi skules II 

Tilbake i huset bitcher de norske jentene om at de svenske jentene oppfører seg bitchy mot dem, fordi de sitter for seg selv og dessuten spiste opp all majonesen. 
Linda har dårlig samvittighet og survivor's guilt. 
Svenskene skuler på norskene. 
Ingen vet hva danskene tenker, enten fordi de holder kortene tett til brystet, eller fordi de snakker dansk. 

Og det er her vi ser at «Top Model» 2016 har lykkes i sitt prosjekt, med å vise oss seere at supermodeller kan anta mange former, og at både skjønnhet og spisse albuer kommer innenfra. 

Karakter: 5 av 6 strutseegg. 

I neste episode: 
Første photoshoot! 
Hallberg kjøper en krabbe! 
Det hvines! 
",1
"Mer blod, mer svette, mer bly
Denne serien har ikke annet å frykte enn slitasjeskader. 

OBS: 
Inneholder spoilere for sesong 1 av Narcos, og svært milde spoilere for de første episodene av sesong 2. 

ANMELDELSE: 
Pablo Escobar er på frifot igjen, og Colombia skjelver til grunnvollene. 

Etter å ha gått lei eksiltilværelsen i luksusfengselet La Catedral brøt den colombianske narkokeiseren seg i slutten av forrige sesong ut fra sitt Elba, og i denne sesongen er Escobar på vei inn i Waterloo-fasen av sin karriere. 
Han vil gjenerobre grepet om narkokartellene som har begynt å yppe seg, og ta hevn over alle han mer eller mindre vilkårlig oppfatter som sine fiender. 
Den stormannsgale solkongen begynner å tro på mytene om seg selv – sin egen udødelighet, sine overjordiske evner, og sitt kall som Colombias frelser. 

Samtidig intensiverer både amerikanske og colombianske myndigheter kampen om å fakke ham, og går stadig på akkord med sine moralske, demokratiske og rettsstatlige idealer. 
Man skjønner allerede helt fra starten av at dette kommer til å bli stygt. 

Neongrønt og bordellrødt 

Skaperne av «Narcos» har tilsynelatende sett seg såpass fornøyd med første sesong at de ikke følte nevneverdig behov for å justere vinnerformelen noe særlig. 
Medellíns mørke fortau er fortsatt badet i gatelampegult, neongrønt og bordellrødt, tempoet og intensiteten fra scene til scene er fortsatt skrudd til maks, og macho-voiceoveren til Boyd Holbrook er fortsatt både irriterende åttitalls-harry og kjærkomment overforklarende i den tidvis kompliserte handlingen. 

Blod, svette og bly 

Sånn sett har ikke «Narcos» sesong 2 annet å frykte enn slitasjeskader, og det skal sies at det i blant knirker i noen av leddene her. 
Selv om manus og regi gjør alt de kan for å avlede oppmerksomheten vår med blod, svette og bly, blir serien, sitt høye tempo til tross, i blant stillestående og repetitiv rett og slett fordi det stort sett er den samme dynamikken som gjentas gang etter gang, med samme, monotont høye intensitet. 
Det er alltid en ny håndlanger man har fått ferten av, en ny prostituert som sitter på uvurderlig informasjon, et nytt regelverk etterforskerne kan bryte, eller en ny ubestikkelig politiker som har et ømt punkt likevel. 

At serien prøver å gjøre den endimensjonale pappfiguren Murphy (Holbrook) mer kompleks ved å gi ham en dørgende klisjépreget, mørk side hjelper ikke noe særlig det heller. 

En vandrende håndgranat 

I det hele tatt er det påfallende hvor uinteressante de amerikanske rollefigurene er i forhold til sine colombianske motstykker. 
Wagner Mouras intense, fysiske tolkning av Escobar er verdt månedsprisen til Netflix i seg selv, der han med hypnotisk tiltrekningskraft og esende midjemål stirrer olmt ut fra under brynene, som en vandrende håndgranat som kan gå av når som helst, samtidig som han ikler seg en stolthet som gjør at han klarer å beholde verdigheten selv når han krabber ut av taxi-bagasjerommet han smugles rundt byen i. 

Denne mannen får sagt mer med et grynt eller et surt oppstøt enn de fleste andre skuespillere klarer med en livstid av replikker. 

Escobars vrengebilde 

De amerikanske skuespillerne er vel nødvendige for å tekkes den amerikanske delen av denne co-produksjonen, men det er først i tredje episode, da den colombianske politioffiseren Carillo kommer tilbake fra sitt eget eksil, at Escobar får en motstander i sin egen vektklasse. 
Carillo-karakteren (som riktignok er fiktiv) er vrengebildet på Escobar, en mann på lovens side som er villig til å ty til samme ekstreme midler som ham for å få det som han vil. 
Disse to sidene av samme mynt utgjør to av de mest fascinerende speilbildene på hverandre jeg har sett på lange tider, og det er når denne dynamikken er til stede at «Narcos» virkelig gnistrer. 

Anmeldelsen er basert på de første tre episodene. 
",1
"Zombieapokalypsen og klassesamfunnet
«The Girl With All the Gifts» er den smarteste science fiction-filmen som har vært å se på norske kinoer siden «Ex Machina». 

FILM: 
I britisk science fiction har ideene alltid vært større enn budsjettene. 
Dette innebærer at publikum i blant må se gjennom fingrene med spesialeffekter av tvilsom kvalitet, og så å si løsrive de filosofiske og moralske problemstillingene fra de faktiske bildene på lerretet. 
Colm McCarthys «The Girl With All the Gifts» ser langt bedre ut enn dens beskjedne budsjett skulle tilsi, men det er først og fremst ideene og tematikken som gjør dette til den beste sci-fi-filmen som har vært å se på norske kinoer i 2016. 

Undergang Historien utspiller seg i et framtidig Storbritannia hvor en mystisk soppinfeksjon har redusert menneskeheten til en frådende masse av hjernedøde, kjøttetende barbarer. 
De få friske menneskene som er igjen holder til i tungt befestede militærinstallasjoner, hvor de forsker på en kur mot infeksjonen ved å utføre eksperimenter på barn som ble smittet som fostre. 

Når en av disse militærinstallasjonene oversvømmes av blodtørstige soppzombier, må en gruppe soldater (Paddy Considine) og forskere (Glenn Close, Gemma Arterton) legge ut på en desperat flukt i retning hovedbasen sør for London. 
Med seg har de den tolv år gamle Melanie (en ung og strålende Sennia Nanua), som på tross av at hun er smittet av soppsporene fortsatt har en viss kontroll over sine tanker og gjerninger, og som dermed er nøkkelen til menneskehetens overlevelse. 

Gjenoppstandelse 
Britiske zombiefortellinger handler uunngåelig om klasse, og her dreier det seg om klasse i global forstand. 
Det store spørsmålet er nemlig hvilken sivilisasjon som skal få arve den nye verdenen, og i siste akt tar filmen et par svært uventede – og svært interessante – vendinger. 
«The Girl With All the Gifts» er i det hele tatt en sjeldent velfungerende kombinasjon av populærkulturelle klisjeer, trashy spesialeffekter og et manus som er smart nok til å ikke gjøre et stort nummer av sine intellektuelle ambisjoner. 
Med andre ord er den en type film som de siste tiårene langt på vei har blitt erstattet av dumme, fantasiløse blockbustere, men som kinosommeren 2016 er et utvetydig bevis på at vi trenger mer enn noensinne. 
",1
"En varm og diskré film om døden
Anmeldelse: 
«Truman» 

FILM: 
Julián er middelaldrende, fraskilt og blakk, og har bestemt seg for å gi opp kampen mot den uhelbredelige lungekreften. 
Han blir derfor både overrasket og glad når barndomsvennen Tomás en morgen står på døren, etter å ha reist den lange veien fra Canada for å tilbringe en siste helg sammen med sin gamle bestekamerat. 

Mannlig Dette kjærkomne overraskelsesbesøket danner utgangspunkt for Cesc Gays varme og lavmælte film om døden, hunder og mannlig vennskap. 
Tittelens Truman er nemlig Juliáns trofaste gamle boxer, og selv om han tilsynelatende har et fullstendig usentimentalt forhold til sin egen bortgang, er Julián svært bekymret for hva som vil skje med hunden når han omsider vandrer heden. 
På denne måten gjør Gay Truman til et bilde på en typisk mannlig måte å snakke rundt følelser snarere enn om dem, og det sier mye om både manuset og innsatsen til hovedrolleinnehaverne Ricardo Darín og Javier Cámara at dette grepet aldri framstår som konstruert. 

Julián har levd et rikt liv, og selv om han kunne gjort mye annerledes, går han døden i møte uten anger. 
Tomás er på sin side langt fra like komfortabel med vennens beslutning om å stoppe cellegiftbehandlingen, men siden også han er ute av stand til å artikulere følelsene sine dilter han pliktskyldig etter mens Julián forsøker å finne et adoptivhjem til hunden. 

Indirekte «Truman» markedsføres som en dramakomedie, men den som forventer å le vil bli skuffet. 
Like fullt gjennomsyres filmen av en lett og ubestemmelig tone som gjør komediemerkelappen forståelig, og som bygger opp under rollefigurenes manglende evne til å føle de «riktige» følelsene og gi uttrykk for dem på «riktig» måte. 

Sorg og vemod pipler fram på de mest uventede steder, samtidig som de store talene og emosjonelle utbruddene glimrer med sitt fravær. 
Og det er nettopp disse små, kontrollerte faktene, og Gays indirekte tilnærming til store spørsmål og følelser, som gjør «Truman» til en severdig film. 
",1
"Hakket for søtt om mat og mennesker
Anmeldelse: 
«Under kirsebærtrærne» 

FILM: 
Naomi Kawase er blant Japans fremste dokumentar- og fiksjonsfilmskapere, og en gjenganger ved verdens filmfestivaler. 
Salgssuksessen «Under kirsebærtrærne» stabler mykt tre generasjoner samfunnets utstøtte, som møtes på et gatekjøkken. 
Spisestedet drives av den sammenknytte kokken Sentarô, som uinspirert lager «dorayaki», små pannekakeburgere med søtt, rødt bønnefyll. 
Maten er kjernen i fortellingen, som raskt også omslutter bønneveteranen Tokue og stamgjesten Wakana, som får ta med feilvare hjem. 

Sentimental og søt Kawase har tidligere skrevet egne filmer, men her er manuskriptet basert på Durian Sukegawas roman, i et forsøk på å nå et større publikum gjennom en mer universell fortelling. 
I mesterverket «Still the Water» (2014) og sine mange personlige, selvskrevne dokumentar- og fiksjonsfilmer søker hun heller eksperimentelt det spesifikke og serverer sine fortellingsbiter røffe og rå, rullet i svart tang. 
Denne gangen følger hun en fastlagt oppskrift, med tilbereding, koking og steking, som dessverre gjør den bitvis for sentimental og mektig. 
Filmen putrer forutsigbart. 

Gastronomi og geriatri Styrken er respekten for matlagingstiden. 
Man lærer å være langsom i lag med karakterene, der tålmodighet er en dyd i møtet mellom mester og svenn. 
Tokue snakker og lytter til hva bønnene forteller. 
Men slik nær mystisk kommunikasjon har Kawase skildret skarpere i filmer som vondvakre og visuelt slående «Still the Water» (som snart vises på Cinemateket i Oslo) og «The Mourning Forest» (2007), om naturens lyder og bevegelser, havet og bølgene, skogen og trærne. 

Hennes både store og intime innstillinger lar her naturen omfavne menneskene, og menneskene omfavne hverandre, i originale kveilinger av kropper. 
«Under kirsebærtrærne»s skildring av sorg og savn i Japans historiske syn på spedalskhet oppfyller aldri sitt kroppslige potensial. 
",1
"Hun var verdens mest elegante kvinne.Her lurer hun på hva annet hun er 

Natalie Portman våger å la Jackie Kennedy være skarp og bitter i «Jackie» . 
Dermed gjør hun sterkere inntrykk. 

FILM: 
Blandingen av glamour og lidelse har noe uimotståelig over seg. 
Det kan synes å gi det den gjelder, både skinnende overflater og store dyp, og det skapte en intens mystikk rundt Jacqueline Bouvier Kennedy, som bare rakk å være USAs førstedame i et blunk av tid før hun ble enke. 
I møte med et liv som ble levd så tett på så mange dramatiske hendelser, legger den chilenske filmskaperen Pablo Larraín sin kløkt for dagen ved å velge vekk nesten alt, og bare vise fram et kresent utsnitt av Jackies liv: 
Dagene etter drapet på ektemannen John F. Kennedy, og noen få tilbakeblikk til tiden før drapet, til den fjernsynssendte omvisningen hennes i Det hvite hus og til en huskonsert hun tronet over som en slags barokkdronning. 

pHan viser fram både den forføreriske fasaden, og, gradvis og mer subtilt, den underliggende uroen som preger både Jackie (Natalie Portman) og svogeren Bobby Kennedy (Peter Sarsgaard): 
Hva om fantasien og myten er alt hva de er? 

Sarkastisk Portman 

Det har ikke gått mer enn ei uke siden skuddet i Dallas når en journalist (Billy Crudup) banker på døra til den sørgende Jackie. 
Det er hun som har tilkalt ham, og hun gjør det klart at bare et pyntelig utvalg fakta skal ut til leserne hans. 
Det anspente kontrollbehovet røper at det er mye å dekke over, men Larraín unngår klokelig å gå i detalj også her. 
Det er som om han deler hovedpersonens aversjon mot vulgaritet, om enn kanskje av kunstneriske mer enn estetiske grunner, vel vitende om at antydningene kan være vel så effektfulle. 

Denne Jackie er sarkastisk og skarp overfor journalisten; nærmest til å skjære seg på, hun møter det med et anstrøk av trett bitterhet når han bikker over i det beundrende og innsmigrende. 
Rollen ble ansett for å være et Oscar-agn for Natalie Portman, som riktignok ble behørig nominert, men ikke lenger er favoritt til å vinne prisen. 
Men hun er bedre her enn i «Black Swan», som hun vant for; mer innlevd, mer jordnær og troverdig i scenene der Jackie er brå og irritabel, overveldet av å være tungt traumatisert og samtidig måtte slåss for sin egen framtid. 

Hun nevner i forbifarten at ektemannen syntes hun brukte for mye penger på fjas og forskjønnelser, selv om hun prutet på møblene; når journalisten lar seg imponere over det store huset, bemerker hun at det ikke er hennes, at hun egentlig ikke eier noe. 
En av tidens mest elegante, attraktive og myteomspunne kvinner er også maktesløs; hun kan bare beholde posisjonen så lenge hun er ønsket i en rolle, som dekor og symbol. 
Det er noe hun selv har skapt og selv har blitt slave av. 

Nervøse myteskapere 

En stor del av historien handler om Jackies kamp for å få ta de vesentlige avgjørelsene som angår ektemannens begravelse, som hun vil skal speile Abraham Lincolns. 
Rundt henne mumles det om at Kennedy kanskje ikke hadde utrettet fullt så mye som han som avskaffet slaveriet. 
Svogeren freser at broren burde blitt drept på grunn av borgerrettighetene, da hadde det i det minste betydd noe. 
Jackie selv er plassert midt i de dukkehusaktige interiørene, i symmetriske bilder, i omgivelser som er vakre, men liksom betraktet fra en halvt bedøvet distanse av hun som har vist seg så dyktig i å designe dem. 
Slik blir «Jackie» noe mer og mer poetisk enn en støl biografifilm; den handler om mennesker som møter fortellingen om dem selv i døra, og må spørre seg om de har latt den ta overhånd. 
På den måten er det overflaten som skaper dypet. 
",1
"Et av kinoårets mest unike karakterportretter
Med sine hyppige digresjoner og vandrende tanker, kombinerer «Aquarius» klassisk filmhåndverk med litterære kvaliteter. 

FILM: 
Av de to kritikerroste, godt-over-to-timer-lange dramaene om aldrende, uovervinnelige kvinner som har norsk kinopremiere denne uka, er Kleber Mendonça Filhos «Aquarius» det minst kjente, minst kontroversielle og minst essensielle. 
Det at «Aquarius» – i likhet med den enda sterkere «Nocturama» – synes dømt til å drukne i flodbølgen kvalitetsfilmer som i disse dager skyller over norske kinoer, betyr imidlertid ikke at den er en dårlig film. 
Snarere tvert i mot. 

Digresjoner «Aquarius»’ fremste kvaliteter er nemlig nøyaktig de samme som gjør den så vanskelig å oppsummere og definere (og dermed også markedsføre): 
På overflaten handler det om den 65 år gamle enken Clara (Sonia Braga), som kjemper for å beholde den idylliske leiligheten på stranda i Recife, hvor hun har bodd gjennom hele sitt voksne liv. 
Men takket være Mendonças uforutsigbare og presise regi, ligger fokus i scenene sjelden på det de ved første øyekast synes å handle om. 

Det rastløse kameraet og den ukonvensjonelle klippeteknikken danner grunnlaget for en påfallende litterært inspirert filmopplevelse, hvor man får følelsen av å befinne seg inne i hovedpersonens hode. 
Claras presens invaderes jevnlig av minner, og filmspråket gir seg plutselig hen til eiendommelige digresjoner, hvor publikums oppmerksomhet rettes mot detaljer som i utgangspunktet synes fullstendig uvedkommende. 

Perspektiver 
Og selv om Braga gjør en storartet innsats med å spille ut Claras forhold til sine voksne barn, sine utspekulerte gårdeiere og sin trofaste husholderske, er det Mendonças evne til å visualisere rollefigurens indre psykologiske mekanismer som gjør «Aquarius» til en stor filmopplevelse. 

Resultatet er en slags todimensjonal light-versjon av virtual reality, hvor publikum betrakter denne sterke, stolte og irriterende selvhøytidelige kvinnen innenfra og utenfra på én gang – og hvor fascinasjonen for det fremmede og eksotiske hele veien ledsages av en følelse av dyp gjenkjennelse. 
",1
"Nicole Kidmans tolkning av et voldsoffer gir frysninger
Stjernegalleriet av skuespillere redder «Big Little Lies». 

TV-ANMELDELSE: 
Finnes det noe slikt som et perfekt ekteskap? 
HBOs nye, stjernespekkede miniserie gir et deprimerende svar, der den river ned den solforgylte fasaden til en gruppe familier i en californisk småby. 
Mørke hemmeligheter kommer til overflaten når barna deres begynner i førsteklasse. 

Serien åpner med sirener og politiavsperringer: 
Noen er drept, midt i en foreldrefest. 
Men før vi får vite hvem og hvorfor, hopper vi tilbake i tid. 

Populær sjanger 

«Big Little Lies» er basert på Liane Moriartys bestselgende roman med samme navn. 
Dette er klassisk «domestic noir»: 
En thriller om nære relasjoner, med kvinnelig synsvinkel. 
Med suksesshistorier som «Gone Girl» og «Piken på toget» har det blitt en av de mest populære krim-undersjangrene i engelskspråklig film og litteratur, men den har ikke vært like synlig på tv. 
Kanskje fordi det er ekstra krevende å holde spenningen oppe gjennom flere episoder av en tv-serie, uten å røpe for mye underveis. 
Et kjennetegn ved sjangeren er de store plott-tvistene helt mot slutten. 

«Big Little Lies» strever med å holde på både spenningen og hemmelighetene. 
Men stjernegalleriet av skuespillere redder serien. 
Nicole Kidmans tolkning av et voldsoffer gir frysninger. 

Partnervold 

Sett fra utsiden er Celeste (Kidman) og Perry Wright (Aleksander Skarsgård) perfekte: 
Rike, vakre og forelsket. 
Det lidenskapelige forholdet deres får naboene til å tvile på sine egne. 
Men sex og vold går hånd i hånd hos dem, og Celeste kler seg ofte i høyhalsede gensere. 
Som hjemmeværende er hun økonomisk avhengig av mannen. 
Og, som hun forteller terapeuten sin, har hun bygget hele sin identitet rundt bildet andre har av henne. 
Derfor lyver hun både for omgivelsene og seg selv, og kaller volden «litt for mye lidenskap». 
Hun er ikke noe offer, hun slår jo tilbake! 

Samtalene i terapirommet forsvarer hele serien. 
De viser sitrende godt hva som kan få noen til å bli i et destruktivt forhold, lenge etter at all sunn fornuft burde skreket «løp, for helvete!». 
Kidman gjør glansbildekona si til en troverdig karakter, og veier opp for Skarsgårds mer forutsigbare spill. 
Det er ikke bare hans skyld, alle mennene i serien er anonyme pappfigurer. 
Foruten konebankeren, har vi mannemannen, tøffelhelten, fristeren, og det er egentlig det. 

Derimot er det to andre kvinnelige hovedpersoner: Celestes venninne Madeline (Reese Witherspoon), ei driftig tobarnsmor i et litt søvnig ekteskap. 
Samt nyinnflytteren Jane (Shailene Woodley), alenemor med traumatisk fortid. 
Laura Dern gjør også solid innsats som hysterisk Tårnfrid. 
Egentlig en latterlig parodisk rolle, men hun gjør den morsom på de rette stedene. 

Hamrer inn poengene 

For det er humor her også. 
For eksempel i kryssklippingen mellom hovedplottet og politiavhørene etter drapet. 
Nabosladderen viser at fasadene ikke er så ugjennomtrengelige som hovedpersonene tror. 
Men det - og mye annet - forstår vi tidlig. 
Dette er en serie som liker å hamre inn plottpoengene. 

Bildene er fulle av overtydelige metaforer som skal skape uhygge: 
Urolig hav (alt som lurer under overflaten), teater og masker (alle spiller roller), og stupbratte klippekanter (vakkert, men livsfarlig). 

Brødkniven på kjøkkenbenken er i fokus komisk ofte. 
Mens plutselige høye lyder og skumle drømmer brukes flittig for å øke spenningen. 
Særlig i de senere episodene, som for å skjule at plottet er mer stillestående enn det burde være, så langt i fortellingen. 

Drap og vold til tross - det er en polert verden vi får se. 
Verken stjernene eller HBO-musklene klarer å løfte serien helt ut av såpelandskapet. 
Til det er både fortellingen og produksjonen litt for gjennomsiktig. 
",1
"Folkemordet og kjernefamilien
Anmeldelse: 
«Don’t Tell Me the Boy Was Mad» 

FILM: 
Det skapte stor oppstandelse i Tyrkia da den tyske Forbundsdagen tidligere i år formelt anerkjente tyrkernes massakre på armenerne i 1915 som folkemord. 
Regissør Robert Guédiguian og den norske distributøren Storytelling Media har med andre ord aktualiteten på sin side når de nå lanserer «Don’t Tell Me the Boy Was Mad», som skildrer de langsiktige konsekvensene av disse overgrepene. 

Historisk Filmen åpner i Berlin i 1921, der armenske Soghomon Tehlirian henretter den tyrkiske politikeren Talaat Pasha på åpen gate for hans rolle i massedrapene. 
Denne prologen er filmet i svart-hvitt, og tar for seg rettsaken mot Tehlirian og de rettslige aspektene av hans gjerninger, mens tyskernes egen Holocaust spøker i den historiske horisonten. 

Deretter hopper filmen til Frankrike og 1980-tallet, hvor vi møter tre generasjoner eksilarmenere som alle bærer den nasjonale arven på ulikt vis. 
Familiefar Hovannes bekymrer seg over sin demente svigermor som maner sine barnebarn til væpnet kamp mot tyrkerne, mens sønnen Aram slutter seg til en armensk guerillaorganisasjon, hvis metoder etter hvert glir over i ren og skjær terrorisme. 

Sentimental «Don’t Tell Me the Boy Was Mad» stiller en rekke komplekse spørsmål om legitimiteten av voldelig motstand når man kjemper mot en militær og politisk overmakt i et juridisk vakuum. 
I denne tematikken ligger det materiale nok til en hel TV-serie, men siden Guédiguian kun har en spillefilm til rådighet har han valgt å belyse disse problemstillingene med mellommenneskelige relasjoner som prisme. 

I sentrum av filmen står derfor forholdet mellom Arams mor Anouch og den unge legestudenten Gilles, som får beina ødelagt når Aram og hans kamerater sprenger sin første bombe. 
Både Anouch og Gilles drives av et behov for å forstå Arams gjerninger, og deres jakt på svar bringer dem stadig nærmere hverandre. 
Dette perspektivet gjør at de mest interessante problemstillingene – som voldens iboende evne til å flytte grensene for hva som er akseptabelt – skyves til side, til fordel for en sentimental utforskning av forholdet mellom mor, sønn og offer. 

Etter den sterke prologen glir «Don’t Tell Me the Boy Was Mad» over i et kompetent, men særdeles konvensjonelt filmspråk som skaper en følelse av at vi befinner oss i et nærmest TV-aktig landskap. 
Og snarere enn å overbevise med en fortettet komposisjon og et humanistisk perspektiv, framstår manuset som en håndfull brikker i et hyperdetaljert puslespill, som ikke oppsummerer helheten så mye som de stiller seg i veien for den. 
",1
"Kjønnskvotering i smurfelandsbyen
«Smurfene: 
Den hemmelige landsbyen» vil gi Smurfeline oppreisning. 
Akkurat dét går ganske bra. 

FILM: 
Loven om førti prosent kvinnerepresentasjon i styrene rundt omkring ble visst ikke skrevet med smurfelandsbyer i tankene. 
I alle fall er det fremdeles slik at smurfene består av en rekke gutter med egenskaper, og en jente uten. 
Faktisk har det vel vært slik at «jente» var regnet som en egenskap i seg selv den gang de små og blå først krydde ut på tegnearket. 
Så iøyefallende er etter hvert Smurfelines isolerte situasjon at hun har blitt brukt som bilde på hvordan det er å være det kvinnelige alibiet i et prosjekt som ellers bare består av menn. 
Reese Witherspoon sa nylig at hun hadde vært på mange filmsett der hun hadde vært nettopp Smurfeline - og at hun i sin nye rolle som produsent prøver å skape prosjekter der det skal være flere kvinner med. 

Smurfelines oppgjør 

«Smurfene: 
Den hemmelige landsbyen» synes å være laget etter at noen av rettighetshaverne plutselig har innsett det samme - og jobbet frenetisk for å bøte på det. 
For dette er Smurfelines film, der de andre smurfene setter spørsmålstegn ved nettopp hvem hun egentlig er og hvordan hun har det. 
Det at hun ikke opprinnelig var en smurf, men laget av den onde trollmannen Gargamel for å brukes som våpen mot de andre smurfene, skaper et snev av sosial spenning. 
Det er ikke bare i den utenforliggende verden det er snakk om tillitskrise i samfunnet; også Smurfeland strever med sitt. 

Med andre ord er dette en slags smurfeversjon av det klassiske 1800-tallsdramaet: 
Det handler om kvinnen som slåss for å kunne være mer enn en kvinne. 
Som sådan fungerer det helt fint. 
Verre er det at smurfeuniverset er og forblir ganske masete og kjasete. 
Trollmannen Gargamel er så oppkavet og forfengelig at han helt slutter å være skummel. 
Tempoet er skyhøyt og de innskutte vitsene tallrike, noen av dem kan lokke på skjeve smil hos de voksne og kanskje enda mer hos barna, andre trolig ikke. 
Likevel gjør det filmen rikere fordi det gjør den til mer: 
I mange scener er det så mange visuelle påfunn og sidebemerkninger at filmen hindres i å skli ned i den saktegående banalitetssumpen som mange barnefilmer dessverre ligger og dupper i. 

Oppvarmet restemat 

«Smurfene: 
Den hemmelige landsbyen» strever ellers også med en vanlig oppfølgerutfordring: 
Det opprinnelige persongalleriet (smurfegalleriet?) er så til de grader etablert at utvidelsen må innebære å oppsøke nye land og nye skikkelser. 
Det er nesten alltid, også her, et jærtegn på en fragmentert og litt likegyldig historie, fordi det blir så mange gjesteinnhopp av skikkelser som åpenbart ikke er ment å bli i universet. 
Feiden mellom den nerdete og den macho smurfen er remjende uoriginal og har aroma av oppvarmet restemat. 

Men reisen de to, Smurfeline og kløne-smurfen legger ut på, for å finne en fremmed smurfelandsby før Gargamel kan nå den, er også eventyrlig: 
Nydelig animert, skyggefull og stemningsfull, og nørende oppunder forventninger om hva som kommer rundt neste sving. 
Omgivelsene rundt den mest feministiske smurfefilmen så langt er det ingenting å utsette på, selv om det blir vel mye støy i forgrunnen. 
",0
"Bremnes og «Kings Bay»:Smittet av den vanligste sykdommen i norsk film. 

Et spesielt hardt tilfelle. 

FILM: 
To personer, i dette tilfelle en akademiker og en journalist, møtes. 
De kjenner hverandre fra før. 
Journalisten spør hvorfor akademikeren er i samme rettssal som henne. 
Han svarer: 
«Som professor i internasjonal politikk med fordypning i nordområdene, så ...» 

Dette er et tilfelle av den mest utbredte manussyken i norsk film og tv. 
Epidemien har gått noe tilbake de siste årene, men regissør og manusforfatter Stig Svendsen ser ut til å ha blitt rammet spesielt hardt likevel. 
Det tydeligste tegnet på at en film er smittet, er brå og insisterende anfall av overtydelighet. 
Som når en person umotivert forteller en annen om hvem han er og hva han driver med, når vedkommende åpenbart vet dette fra før. 

Mystisk tape 

Journalisten Harrieth (Kari Bremnes) skal få alvorligere ting å tenke på enn hvorfor gamle venner lirer av seg overflødig informasjon. 
For det første har hun filmjournalistens obligatoriske alkoholproblem. 
For det andre har det kommet en mystisk tape i posten. 
Der diskuterer mumlende stemmer på norsk og russisk og synes å snakke om Kings Bay-ulykken Svalbard i 1962, den som felte regjeringen Gerhardsen, et helt år før ulykken faktisk skjedde. 

«Kings Bay» er noe såpass originalt, evt. pussig, som en film om en skjult skandale basert på en reell skandale, på at det var enda mer hemmelighetskremmeri bak hemmelighetene. 

Snøvakkert Tromsø 

I første del er det mye fint i «Kings Bay». 
Visuelt er det helhetlig: 
Kvadratene fra åpningsvignetten bevares, i bildene der den vesentlige handlingen foregår i en opplyst bakgrunn, betraktet gjennom rutemønsteret i vinduer og rekkverk. 
Fine tagninger overfra illustrerer isolasjonen til reporteren som kjemper i motbakke, og lar Tromsø vise seg fra en snøvakker side. 
Klippene er raske og med snev av vidd. 

Men problemene blir bare tydeligere og tydeligere. 
Kari Bremnes' ansikt bærer kamera godt og hun er tiltalende nedpå, men for ofte synes artistens anstrengelse ved å være på bortebane, når hun blir anspent i kjeven og stirrende i blikket uten at det synes å være meningen. 
Nordlys-redaksjonen som omgir henne er stereotypisk gneldrete. 
Og den storpolitiske intrigen som pakkes opp, er så banal at den raskt blir usannsynlig. 
Skummelheten bygger seg opp gjennom lange scener uten at det er noe skummelt som skjer - utover at Harrieth for eksempel får levert en konvolutt som ikke inneholder noe hemmelig eller sensitivt, men gamle avisutklipp om Kings Bay-ulykken, med andre ord noe av landets mest tilgjengelige informasjon. 
Og slutten fordrer et syn på folks nyhetstilførsel og medienes rolle som har akutt behov for en oppdatering. 
På en måte fremstår «Kings Bay» litt som om «Orions belte» skulle våkne en dag og prøve å leve som før, uten å ta innover seg at tiden har gått. 

Mediefolkene som svermer rundt i «Kings Bay» er ellers blottet for bakgrunn og særtrekk. 
På den måten unngås både forsinkelser og føleri, historien svupper i havn på drøye halvannen time, uten for mange løse slintrer. 
Men det bidrar også til følelsen av anonymitet, av å ha sett noe som ikke hører så mye hjemme på kino som på en lineær-tv-skjerm en torsdag kl. 23.05, når man bare trenger litt lettfattelig krim for å få tiden til å gå mens man ikke helt orker å legge seg. 
",0
"Bortimot perfekt TV
En av de beste rollefigurene på tv akkurat nå er en alkoholisert, snakkende hest. 

ANMELDELSE: 
Netflix' egenproduserte dramaserier er sjelden dårlige, men skal heller ikke anklages for å pløye ny mark. 
De er komfortable med å være vellagde, trygge varianter av ting vi har sett før. 
Humorseriene deres, derimot, er et ganske annet kapittel. 
De er innovative, eksperimenterende, og fulle av særpreg. 
Og juvelen i Netflix' humorkrone er «BoJack Horseman». 

Fallert komikerhest 

I et Hollywood der mennesker og snakkende dyr lever om hverandre finner vi BoJack, en fallert komikerhest som bruker tiden sin på å drikke, se DVD'er av den generiske 90-tallssitcomen som gjorde ham berømt, og forakte alt og alle. 
Men mest av alt seg selv. 

Popkulturreferansene og vitsene ligger tettere enn LA-smogen. 
Serien dekonstruerer det overfladiske kjendislivet med kirurgisk presisjon, men også vår egen kjendisdyrking, narsissisme og tv-påvirkede tro på at alle livets utfordringer kan løses i løpet av en halvtime og få en lykkelig slutt med sløyfe på. 
Søt barne-tv-animasjon og bløte dyreordspill til tross: dette er bekmørke greier. 

Hva slags hest vil du være? 

Sesong 1 fulgte BoJacks forsøk på å skrive sin selvbiografi, med påfølgende selvransakelse og oppvirvling av grums og fortrengt skam. 
Sesong 2 handlet om innspillingen av filmen om hans store helt, veddeløpshesten Secretariat, mens den i forbifarten stilte noen smått eksistensielle spørsmål om hva som definerer oss, og hva slags hest man faktisk ønsker å være. 
I sesong 3 skal filmen lanseres, mens BoJack sliter med det mentale nedfallet etter katastrofen i New Mexico i forrige sesong, og lurer på hvorfor han fortsatt føler seg tom nå som drømmen er oppfylt. 
Når sjøku-journalisten i Manatee Fair spør «hva er det neste for BoJack?» blir han svar skyldig. 

«Mad Mens» åndelige arvtager 

At den mest komplekse rollefiguren på tv akkurat nå er en snakkende hest, og at en animasjonsserie med karakternavn som Mr. Peanutbutter og Meow Meow Fuzzyface skulle vise seg å bli «Mad Mens» åndelige arvtager, kjennes merkelig å skrive. 
Men så bra er altså «BoJack Horseman». 
Ingenting her er bare en søt gimmick, ikke engang de snakkende dyrene. 
De er flerdimensjonale individer, som prøver å forbedre seg, men stadig overstyres av sine dyriske instinkter og svakheter. 
Det er morsomt, tragisk, og akk, så gjenkjennelig. 

Perfekt tv 

Det er umulig ikke å trekke frem formeksperimentet i episode 4, der BoJack skal promotere filmen sin på en undervannsfestival. 
Nesten hele episoden er uten dialog, der BoJack vandrer rundt på havets bunn i en glassbolle, isolert fra omverdenen og alle rundt seg, uten mulighet til å kommunisere med dem. 
Det er den beste Lost In Translation-historien jeg har sett siden, vel, «Lost In Translation». 
Sluttpoenget i episoden er teit, morsomt, og til syvende og sist dypt hjerteskjærende. 

Dette er bortimot perfekt tv. 
",1
"Uengasjerende feelgood med et uspiselig budskap
«En gatekatt ved navn Bob» er spesialdesignet for å lette den britiske middelklassens samvittighet. 

FILM: 
Det pågår en storstilt nedbygging av velferdsstaten i Storbritannia, og den voksende krisen i helsevesenet og den voldsomme oppblomstringen av matsentraler er bare de mest iøynefallende resultatene av denne bevisste dreiningen i retning av et samfunn med mer ulikhet og mindre demokrati. 
Neste uke er det norgespremiere på «Jeg, Daniel Blake», Ken Loachs Gullpalme-vinnende angrep på dette nye Storbritannia som er i ferd med å vokse fram. 
Inntil da kan norske kinogjengere kose seg med «En gatekatt ved navn Bob», som byr på en betraktelig mer feelgoodpreget skildring av fattigdom og hjemløshet. 

Biografisk 
Filmen er basert på den bestselgende boka ved samme navn, som gatemusikanten James Bowen skrev om sine egne opplevelser som hjemløs i London. 
Det er umulig å klandre Bowen for å bruke sine erfaringer til å skape seg et bedre liv, men det at suksessen er ham vel unt, betyr ikke at «En gatekatt ved navn Bob» er en god film. 
Snarere tvert imot. 

I hendene på regissør Roger Spottiswoode («Tomorrow Never Dies») har historien om hvordan James kommer seg bort fra gata takket være katten Bob, blitt en munter fabel basert på britiske overklasseforestillinger om fattigdom: 
Her er de fattige modellpene eksentrikere som dilter etter magiske dyr som leder alle som er villige til å ta seg sammen fram til rikdom og berømmelse, mens betydningen av offentlige sosiale tiltak konsekvent tones ned. 

Mirakel 
Ser man bort fra de politiske og moralske innvendingene, er «En gatekatt ved navn Bob» en kraftløs og klisjpreget feelgoodfilm som aldri makter å vekke andre følelser enn avsmak og irritasjon. 

Kledd opp i hullete klær og fett hår lirer Luke Treadaway av seg kassegitarhits som høres ut som de kommer direkte fra papirkurven til Noel Gallagher, og på skulderen hans spiller Bob seg selv. 
Tilstedeværelsen av katten som la grunnlaget for det kommersielle eventyret er et tydelig signal til innbyggere i Theresa Mays Storbritannia om at de ikke trenger å bekymre seg for noen ting som helst. 
For når alt kommer til alt er det firbeinte mirakler – og ikke sosiale sikkerhetsnett – som redder mennesker ut av fattigdom. 
",0
"Et overnaturlig rebusløp uten en eneste skummel scene
Sammenlignet med dagens USA er virkeligheten «Rings» presenterer direkte trivelig. 

FILM: 
En av skrekkfilmens viktigste sosiale funksjoner er å tilby publikum en anledning til å tøye redselsmusklene sine i fellesskap. 
I en hverdag fylt av usikkerhet, angst og generell elendighet kan disse musklene bli anspente og stive av krampe, og ved å tilby publikum redsler hinsides alt de kan forestille seg, sørger grøsserne for å gjenopprette en følelse av emosjonell balanse. 
I moderne amerikansk skrekkfilm overskygger denne målsetningen om å betrygge og berolige alle ambisjoner om å skremme publikum, og under alle de brå gysene og innfløkte okkulte spillereglene, handler sjangeren i dag primært om å selge en grunnleggende uærlig visjon av det amerikanske samfunnet. 

VHS-epidemi F. Javier Gutiérrez’ «Rings» er et klassisk eksempel på dette fenomenet, der den ufortrødent spinner videre på den amerikaniserte mytologien som springer ut av Hideo Nakatas «Ringu» fra 1998. 
Etter en rekke remakes, oppfølgere og imitasjoner kan det i dag være vanskelig å huske nøyaktig hvor forstyrrende den japanske filmen framstod da den først nådde vestlige breddegrader, og Gutiérrez setter alle kluter til for å skrubbe franchisen ren for alt som er egnet til å skremme mennesker over barneskolealder. 

Utgangspunktet for denne tredje amerikanske «Ring»-filmen er at den magiske VHS-kassetten som tar livet av alle som ser filmen – hvis de da ikke viser den til en ny person innen syv dager – blir funnet på et loppemarked av en professor (Johnny Galecki) som dermed utløser en epidemi av dødsfall på colleget der han underviser. 
Det finnes nøyaktig én god idé i «Rings», og det er professorens omfattende system for å rekruttere stadig nye seere slik at ingen skal dø. 
Dette premisset forkastes imidlertid raskt til fordel for et forvirrende rebusløp mellom overnaturlige ledetråder som ingen andre – publikum inkludert – enn hovedpersonen Julia (Matilda Lutz) er i stand til å forstå seg på. 

Sutteklut 
For å konstruere disse ledetrådene er den en gang så gufne «Ring»-videoen gjenskapt som det som mest av alt ser ut som en serie dataanimerte goth-skjermsparere anno cirka 2006. 
Og når den morderiske svarthårede Samara med jevne mellomrom dukker opp for å trekke sine ofre med seg ned i helvete, oppleves det mest av alt som å se en karakter fra favorittspillet ditt klatre ut av skjermen for å gi deg en klem. 

Sett i lys av en amerikansk virkelighet som er skumlere og mer uforutsigbar enn på mange, mange tiår, framstår den verden «Rings» presenterer nemlig riktig så trivelig. 
Det er et univers befolket av vakre mennesker av varierende etnisk opphav, med en levestandard på øvre middelklassenivå, hvor det tilsynelatende ikke hersker noen tvil om at høyere utdanning leder til betalt arbeid. 
Og i motsetning til ondskapen som i dag rammer mennesker i virkelighetens USA, er ondskapen i «Rings» et fremmedelement som rammer sivilisasjonen utenfra – og som attpåtil følger en viss logikk. 

«Rings» ble ferdigstilt i 2015, og deretter utsatt en rekke ganger før den nå lanseres som en av de første grøsserne i Donald Trumps presidentperiode. 
Dermed kan dens trygge klisjeer, forutsigbare vendinger og pregløst nostalgiske tilnærming til grøss muligens fungere som en slags sutteklut for nervøse amerikanere. 
For alle andre er den ganske enkelt en dum, billig og fantasiløs film som mislykkes i den ene tingen den har blitt satt til jorden for å gjøre. 
",0
"Nydelig om bussjåføren som skriver dikt på si
«Paterson» er historien om en vanlig hverdag, akkompagnert og beriket av lyrikk. 

FILM: 
Det finnes folk, og det er mange av dem på film, som ynder å fortelle hvem de er og hva de gjør. 
Paterson (Adam Driver) er omvendt. 
Han er en bussjåfør i, nettopp, Paterson i New Jersey, og filmen som bærer navnet hans, følger ham gjennom morgenene med kjæresten (Golshifteh Farahani), på jobb bak rattet, og hjem igjen, på en tur på puben og hjem derfra også, gjennom en helt vanlig uke. 

Diktende bussjåfør 

Men den egentlige historien handler om hvordan Paterson, en innadvendt ung mann og en mild, ettergivende kjæreste, merker seg den verden som omgir ham, fra samtaler mellom passasjerene til glimt gjennom bussvinduet. 

Han skriver dikt i en notisbok uten linjer, som han hver dag må legge vekk når en evig lidende kollega gir ham klarsignal til å kjøre. 
Diktene kommer ord for ord opp på lerretet når han skriver. 
Slik blir «Paterson» også en lavmælt og upretensiøs hyllest til poeten og poesien, som en del av dagliglivet, ikke som noe som hører hjemme på en scene eller en sokkel. 

Varm langsomhet 

Filmskaper Jim Jarmusch er kjent for filmer som går i sin egen rytme og sitt eget tempo, ofte ganske langsomt, og følger sin egen logikk og humor, ofte ganske absurd. 
Heller ikke «Paterson» er en film for de som vil skynde seg gjennom kinobesøket. 

Men for de som er åpne for å sitte på bussen forbi alle stoppestedene, kan den fort komme til å snike seg inn i kroppen og bli liggende og godgjøre seg i magen i mange timer etterpå. 
Og humoren er her, ikke minst gjennom den vriene hunden Marvin, egentlig filmens tredje hovedperson, men kanskje enda mer dempet og underfundig enn før. 

Castingen av Driver, kjent for skarpere roller i «Girls» og de nye «Star Wars»-filmene, vitner om Jarmusch’ vedvarende gode intuisjon. 
Det er som om han finner en ny, stillferdig følsomhet i det store ansiktet. 
Regissøren er selv en ihuga lyrikkleser. 
Han er en stor fan av William Carlos Williams, som også bodde i Paterson og hvis tone og tekst klinger i bakgrunnen, siden det kommer frem at Williams er en av Patersons forbilder. 
Selv tviler Paterson på om han også kan være dikter, men han kan få noen hver som ser på, til å ville gå hjem og lese. 
",1
"Sprikende bonusmateriale til en knakende god trailer
Anmeldelse: 
«Suicide Squad» 

FILM: 
På papiret er David Ayer den ideelle kandidaten til å regissere en superheltblockbuster. 
Filmografien hans kjennetegnes av smarte, velskrevne actionthrillere, med en regissørsignatur som er tydelig nok til at man kan kalle ham en auteur, men ikke påtrengende nok til at allmennpublikummet begynner å mistenke at de har å gjøre med en kunstner. 
Og med filmer som «Fury» og «End of Watch» har han bevist at han kan få både filmstjerner og karakterskuespillere til å levere minneverdige rolletolkninger. 

Spesialstyrke «Suicide Squad» starter da også lovende, der den med et rastløst og tettpakket filmspråk introduserer en hel liten armé av superhelter, superskurker og samvittighetsløse leiesoldater, mens lydsporet kverner på som om noen har latt Spotify stå på i bakgrunnen. 
Filmen tar opp tråden etter «Batman v Superman», og kretser rundt etterretningsagenten Amanda Wallers plan om å sette sammen en spesialstyrke bestående av kriminelle med unike evner for å bekjempe overmenneskelige trusler av Supermanns kaliber. 
Og det den såkalte Task Force X mangler i kvalitet tar den igjen i kvantitet. 

Overbefolkning har vært et tilbakevendende tema i diskusjonen av superheltfilmer, og mens oppfatningen om at disse filmene skal begrense seg til én superskurk og en håndfull helter synes utdatert, lar det seg vanskelig benekte at det er veldig trangt om plassen i «Suicide Squad». 

Trengsel 
For det er ikke bare selve selvmordsskvadronen – under ledelse av Will Smith, Margot Robbie, Joel Kinnaman og Jai Courtney – som skal få sin tilmålte tid i rampelyset, det skal også gjøres plass til Ben Afflecks Batman, Jared Letos Joker og referanser til begge Snyders Supermann-filmer. 
Og da har vi ikke engang begynt å snakke om filmens egentlige skurker, som spilles av henholdsvis Cara Delevingne og en dataanimert skikkelse av uspesifisert mytologisk opphav, samt Viola Davis i rollen som den skruppelløse Waller. 

Trengselen går ikke bare på bekostning av muligheten til å fortelle en sammenhengende historie, til slutt blir det også umulig for Ayer å opprettholde samme toneleie i mer enn noen minutter av gangen. 
Filmen spriker i alle retninger, hvilket regissøren potensielt hadde kunnet håndtere hadde det ikke vært for at det hele er bygget opp rundt en stor, glorete spesialeffekt som ser ut som om den er hentet rett ut av Paul Feigs «Ghostbusters», og som fullstendig overskygger det mellommenneskelige dramaet som står så sentralt i både Ayers filmografi og de beste «Suicide Squad»-tegneseriene. 

Ettertanke Som i «Ghostbusters» sitter man dermed igjen med et lappeteppe av morsomme enkeltscener og trailervennlige øyeblikk, som aldri smelter sammen til en helhet, og som heller ikke er gjenkjennelig som en David Ayer-film. 

De siste årene har forholdet mellom blockbustere og trailere blitt snudd på hodet, og mens blockbustertraileren framstår som vår tids viktigste filmsjanger, fortoner filmene de er klippet sammen av seg ofte som en ren ettertanke. 
«Suicide Squad» er altså ingenting om ikke tidstypisk, men for kinopublikummets skyld skulle man ønske Ayer hadde fulgt George Miller og Zack Snyders eksempel, og virkelig omfavnet trailerens fortellerteknikk som filmatisk metode. 
",0
"En tvilsom dokumentar, men en ganske god barnefilm
«Pingvinenes marsj 2» svøper spektakulære opptak av keiserpingviner i Antarktis i Disney-sentimentalitet og menneskelig psykologi. 

FILM: 
Den franske dokumentaren «Pingvinenes marsj 2» er kanskje ikke en Disney-film i tradisjonell forstand, men fra og med det øyeblikk logoen til DisneyNature dukker opp på lerretet, er det klart at vi befinner oss innenfor rammene av en naturforståelse som har røtter tilbake til 1942 og David Hands «Bambi». 
For gjennom de påfølgende 80 minuttene jobber fortellerstemmen – i den norske versjonen Dennis Storhøi – utrettelig for å påtvinge dyrene på lerretet en menneskelig psykologi. 

Spektakulær 
Det vil si, i realiteten handler det ikke om å forstå naturen, men om å selge den. 
Bildene i «Pingvinenes marsj 2» er både vakre og spektakulære, men de kan ikke matche det cinematiske drivet i BBCs «Planet Earth II», og gitt at dette er en helaftens dokumentarfilm, er det forståelig at regissør Luc Jacquet har valgt å fokusere på det intime dramaet mellom foreldre og barn. 

Men istedenfor å stole på at fuglenes underlig gjenkjennelige handlingsmønstre er nok til at publikum lever seg inn i dramaet, insisterer Jacquet altså på å menneskeliggjøre naturen hinsides all fornuft. 
Opptakene av to generasjoner keiserpingviner som valfarter over isen i henhold til en mystisk biologisk programmering er imidlertid såpass fascinerende i seg selv at man nærmest automatisk sjalter ut voiceoveren og den oppløftende orkestermusikken som forstyrrende støy. 

Tidstypisk 
Ved å insistere på dette menneskelige perspektivet lukker Jacquet filmen istedenfor å åpne opp for en dypere forståelse, og dermed underminerer han dens dokumentariske troverdighet. 
Som barnefilm er dog «Pingvinenes marsj 2» både effektiv, velfortalt og visuelt forførende, og det er da også blant barnefamilier den vil finne sitt største og mest entusiastiske publikum. 

Filmer som bruker dokumentariske opptak til å fortelle helt eller delvis oppdiktede historier er en voksende sjanger, og «Pingvinenes marsj 2» er på mange måter tidstypisk i sin tilnærming til forholdet mellom fiksjon og virkelighet. 
Og nettopp derfor er det maktpåliggende at at barn som lar seg rive med av Jacquets sentimentale skildring av livet på Sydpolen blir gjort oppmerksom på at dette ikke er naturen forstått som den totale summen av den materielle verden, men naturen ifølge Disney. 
",1
"En hyllest til anstendigheten
Clint Eastwood går løs på et Amerika som ikke har plass til heltedåder. 

FILM: 15. 
Januar 2009 nødlandet kaptein Chesley «Sully» Sullenberger og hans andrepilot Jeffrey Skiles et passasjerfly i Hudson-elven mellom Manhattan og New Jersey, etter at en kollisjon med flokk gjess hadde ødelagt begge flyets motorer. 
Samtlige av de 155 personene ombord overlevde, og Sully ble feiret som en helt over hele verden. 
Det tok imidlertid ikke lang tid før backlashen kom snikende, for var det egentlig nødvendig å landet på vannet? 
Kunne ikke Sully og Skiles ha returnert til LaGuardia lufthavn? 
Hadde den hardtarbeidende veteranen innerst inne et behov for å demonstrere sine ferdigheter med et spektakulært og skjødesløst stunt? 

Samfunnskritisk Den Sullenberger (Tom Hanks) vi møter i «Sully» hjemsøkes nettopp av disse spørsmålene. 
Tok han feil? 
Risikerte han livene til passasjerene og besetningen i unøde? 
Kostet han arbeidsgiveren et fly til åtte hundre millioner kroner uten grunn? 
Mens han debriefes og kryssforhøres av granskningskommisjonen, spilles scenarioet ut i kapteinens hode som mareritt og dagdrømmer, som alle har det til felles at hans feilberegninger sender flyet kræsjende inn i Manhattans skyskrapere. 

Som regissør er Eastwood utpreget nøktern og direkte, og det tar sjelden lang tid å forstå hvor han vil hen. 
I «Sully» tildeles granskningskommisjonen raskt rollen som representanter for et gjerrig og smålig Amerika, hvor økonomi og prosedyre er viktigere enn heltemot og den typen historier om individuell handlekraft som 
De forente stater er grunnlagt på. 
I så måte er filmen en direkte oppfølger til «American Sniper», selv om den ikke på langt nær er like kontroversiell eller åpen for tolkning. 

Melankolsk 
Det hviler en rutinert og tålmodig melankoli over «Sully», som om den er laget av en mann som har brukt så mye tid på å gremme seg over samtiden, og lengte tilbake til gamledager, at han har strippet vekk all frustrasjon og alt sinne, og endt opp med et enkelt og strømlinjeformet resonnement: 
Ting var bedre før, da folk gjorde jobbene sine og passet på hverandre. 

Og for virkelig å understreke dette poenget har Eastwood hyret inn den skuespilleren som mer enn noen annen representerer tradisjonelle amerikanske verdier. 
Sully er skrevet som et dydsmønster av den gamle skolen; en mann uten laster som setter familien og plikten foran alt, men Hanks’ subtile og nyanserte spill forhindrer ham i å ende opp som et rent retorisk virkemiddel for regissøren. 
Faktisk er rollen som Sully det mest interessante Hanks har gjort siden «Captain Phillips». 

Anstendig «Sully» er en lavmælt og metodisk hymne til god gammeldags anstendighet, og i motsetning til Eastwoods personlige innlegg i samfunnsdebatten – som oser av oppdemmet bitterhet og privilegert paternalistisk misbilligelse – framstår den som både fornuftig og tiltalende. 

Med unntak av Aaron Eckhart, som gjør en god jobb med å forsvinne inn i rollen som co-pilot Skiles, er det få av Hanks’ medspillere som får tid til å vise seg fram, men filmen er likevel ikke noen karakterstudie. 
«Sully» handler nemlig mindre om tittelfiguren enn om omverdenens reaksjoner på hans gjerninger, og snarere enn å angripe dem som mistenkeliggjør kaptein Sullenbergers heltedåd, nøyer Eastwood seg ganske enkelt med å la Hanks argumentere dem i senk, og tvinge dem til å si unnskyld. 
",1
"Vi har plass til mange serier om rotløs Oslo-ungdom, hvis de er så fine som denne
Sesong to av «Unge lovende» byr også på en av tidenes kleineste sexscener. 

«Unge lovende» har, noe ufortjent, havnet i skyggen av fenomenet «Skam». 
For hvor mange emosjonelle dramaserier om rotløs Oslo-ungdom har vi egentlig plass til? 

Svaret er ganske mange - hvis de er så fine som denne. 

«Unge lovende» kan virke litt mindre allmenn i problemstillingene enn «Skam». 
Miljøet er tydelig definert, helt ned til stukkaturen i Grünerløkka-leilighetene. 
Men selv om de er ti år eldre enn Hartvig Nissen-elevene, baler Elise (Siri Seljeseth), Alex (Alexandra Gjerpen) og Nenne (Gine Cornelia Pedersen) med ganske mange lignende utfordringer. 
Det handler om kjærlighet, identitet, usikkerhet og prestasjonspress, og hvor lett det er å gjøre livet mer vanskelig for seg selv enn strengt tatt nødvendig. 

Nye problemer 

Sesong to åpner harmonisk: 
Elise skal flytte sammen med Anders (Jakob Oftebro), Nenne er frisk og jobber som badevakt på Tøyenbadet, mens Alex snart er filmpremiereklar. 

Men harmonien varer ikke lenge: 
Anders kommer inn på filmskole i London, og er ikke spesielt gira på langdistanseforhold. 
Sjefen til Nenne finner ut at hun har vært tvangsinnlagt, og er ikke spesielt komfortabel med det, («Jeg hadde faktisk en onkel som var psykisk syk. 
Og han gikk det veldig opp og ned med.»). 
Og Alex og kjæresten Kimmo (Ole Chr. Ertvaag) har litt ulike tanker om framtida. 
Kids og hus hjemme i Sandnes, eller skuespillerdrøm og premierefester? 

«Unge lovende» har vært sammenlignet med Joachim Triers «Oslo 31. august» (en scene i årets sesong er en fin, direkte referanse dit), og med amerikanske «Girls», som foregår i et lignende miljø i New York. 
Jeg holder en knapp på Seljeseth & co, som i motsetning til «Girls» sjelden gir meg lyst til å skrike «ta deg sammen!» til tv-skjermen. 

Generasjon usikker 

Litt slapstickhumor blir det, men de aller beste scenene er morsomme og såre på en gang. 
Som sexscenen til Elise i første episode, en av de kleineste jeg har sett. 
Eller far/datter-oppgjøret i en av de senere. 

Patetiske voksne menn dukker opp flere steder, som når Harald Eia, i rollen som seg selv, demonstrerer alle hersketeknikkene du ikke bør bruke i en radiodebatt om psykisk sykdom. 
Han blir så uspiselig at det vipper over i parodien. 

Tankestoffet er litt mer subtilt framlagt enn i en mer patosfylt serie som «Skam». 
Men det er mye å snakke om her også. 
For eksempel - er det ikke noen likheter mellom faren til Elise og Alex, eller kanskje den personen Alex kunne endt opp som? 
Elise byr også på en bitteliten kommentar til virkelighetslitteraturdebatten. 
Usikkerhet er et stikkord. 
Styggen på ryggen får både hovedpersoner og bifigurer til å gjøre kjipe ting mot seg selv, og ikke minst mot andre. 

Optimistisk 

Det kan bli litt mye berg og dalbane-kjøring her, emosjonelt sett. 
Oppturene og nedturene følger kjapt etter hverandre i hver episode, og går det bra med én, går det selvsagt elendig med en annen. 

De viktigste hendelsene kunne kanskje slått litt mer hvis de hadde fått mer tid til å bygge seg opp. 
Samtidig er det litt deilig å slippe den klassiske, manipulerende romkom-dramaturgien. 
Livet følger jo ikke sånne kurver, ikke på ordentlig. 

Dette er en optimistisk serie, når alt kommer til alt. 
Den viser generasjon prestasjon – og alle andre – at du kan få nye sjanser, selv om du roter det til. 
Selv om du ikke kommer inn på Teaterhøgskolen eller får utgitt debutromanen din på Oktober forlag. 
Ja, selv om du oppfører deg som en drittsekk. 

Men det er uten tvil det siste du vil angre mest på. 
",1
"Tenk at noe så banalt som kvinnefribryting på åttitallet kan bli så tematisk rikt
Fribryting og frigjøring. 

Teamet bak «Orange Is The New Black» har flyttet seg fra kvinnefengsel til den særamerikanske folke-«sporten» Pro Wrestling (du vet den med oljeinnsmurte menn med puddelrocksveis og tights som slenger fornærmelser til hverandre før de lekeslåss i en boksering), og forteller den mer eller mindre sanne historien bak GLOW – Gorgeous Ladies 
Of Wrestling – en wrestlingliga for kvinner, som ble startet opp i Los Angeles på midten av åttitallet. 

Den kriminelt undervurderte nasjonalskatten Alison Brie («Mad Men», «Community») spiller Ruth, en klassisk skolert og selvhøytidelig skuespiller, fanget i et platehakk av prøvefilminger for sekretærroller hun aldri får. 
Hun drar på audition til GLOW, et prosjekt ledet av en sexistisk, selvsentrert z-filmregissør, som ut fra sin konsekvent bedritne oppførsel virker å ha et permanent reservelager av kokain gjemt i den fabelaktige barten sin. 
Ruth finner etter hvert et fellesskap med de andre kvinnene, en velassortert blanding av outsidere og underdogs, til tross for at hun fra dag én, av ymse årsaker, stemples som gruppas hatobjekt. 

Dømt til å tape 

På overflaten noe ganske annet enn «Orange», men likhetene er underliggende: dette er fortsatt historier om kvinner satt i trange rammer og roller, underlagt et system de ikke har fått være med å bygge, som de prøver som best å navigere i og kjempe mot i kamper de er forhåndsdømt til å tape, men som er verdt å ta likevel, om ikke annet så for ens egen selvrespekt. 

Oppbrettede blazerermer, kokain-snøfting over bilder av Ronald Reagan, og det herlige (evt. heslige, avhengig av musikksmaken din) Roxette- og Billy Joel-befengte lydsporet til tross, serien er mindre humoristisk åttitallspastisj enn jeg forventet, selv om tiåret er gjenskapt med kjærlighet og detaljrikdom. 
Dette er ikke en selvtilfreds «blunk-blunk husker du så teite folk var på den tiden og så smarte vi er nå»-komiserie, eller en selvbevisst og tom nostalgitripp à la «Stranger Things». 
, Mest av alt er dette noe som faktisk kunne vært laget på åttitallet. 

Personlige seiere 

Konsekvensen av dét er også at feminismen er prisgitt sine egne åttitallsrammer. 
Det er grenser for hvor mange glasstak som kan knuses før troverdigheten svekkes. 
Den store, systemiske revolusjonen uteblir, dette handler først og fremst om personlige seiere. 
Rollegalleriet i fribryting baserer seg på banale, reaksjonære og diskriminerende stereotyper. 
Helter og skurker skal skapes. 
Den store afroamerikaneren blir «The Welfare Queen» som hiver rundt seg med matkuponger og roper «jeg får så mye penger fra myndighetene at jeg kan kaste det bort». 
Den unge kambodsjaneren blir selvsagt kampsporteksperten Fortune Cookie. 
Du kan jo gjette hva jenta fra Beirut blir. 

For gjengen blir målet å forme disse pålagte identitetene til sine egne, ta egne stereotyper ved hornene og kontroll over sin seksualitet og historie.. 
Ja, de er fortsatt prisgitt et undertrykkende system (og serien går heller ikke av veien for å meske seg i diskriminerende vitser, tettsittende trikoter og umotivert nakenhet, samme hvor ironisk eller selvbevisst det er ment. 
Hollywood er fortsatt Hollywood.), men det minste de kan gjøre er å kjempe kampene på sine premisser, og å gjøre hverandre gode i stedet for å bli hverandres fiender. 
Wrestling er koreografi og samspill. 
I fribryting som i frigjøring er det bedre å kjempe med hverandre enn mot. 

Serien er i det hele tatt overraskende rik tematisk, det er ganske imponerende å finne både katarsis og genuinitet i noe så banalt og kunstig som fribryting. 

«GLOW» er, som sine egne fribrytere, litt klønete i teknikk og formidling, og lenge usikker på hva den egentlig vil være. 
Det gjør at fremdriften er litt seig i første halvdel, at motivasjoner kan bli utydelige, at vitser og emosjonelle vendepunkt i blant faller på stengrunn. 

Men når den først kommer seg opp i ringen og finner trinnene og rytmen, er det verdt ventetiden. 
",1
"Anmeldelse:«Money Monster» 

Jodie Fosters trashy finansthriller er god så lenge den ikke prøver å være viktig. 

FILM: 
Det verste man kan si om Jodie Fosters «Money Monster» er at den har veldig lyst til å være noe mer enn en underholdende Hollywood-film. 
Foster har laget en enkel og medrivende thriller som er spekket med typete rollefigurer og billige, men effektive twister — problemet er at hun samtidig ønsker å si noe dypsindig om amerikanske medier og den globaliserte økonomien. 
For i møte med en økende misnøye med et dysfunksjonelt kapitalistisk system griper Foster til utdaterte satiriske virkemidler. 

Dagsaktuell George Clooney spiller den glatte Wall Street-guruen Lee Gates, som i kraft av å lede det hyperaktive økonomiprogrammet «Money Monster» har opparbeidet seg en betydelig innflytelse blant amatørinvestorer. 
Utgangspunktet for historien er at mange av disse småsparerne nylig har tapt betydelige summer etter at Gates anbefalte investeringsfondet Ibis, som tapte hundrevis av millioner av dollar da en av deres aksjeroboter handlet i strid med sin egen programmering. 

En av de som mistet sparepengene er Kyle Budwell (en eksplosiv Jack O'Connell), som tar Gates som gissel under en direktesending, og krever at han og Ibis-sjefen Walt Camby (Dominic West, anonym) påtar seg ansvaret for å ha kastet bort vanlige hardtarbeidende amerikaneres oppsparte midler. 
Og i et forsøk på å hale ut tiden, føyer Gates og hans produsent Patty Fenn (Julia Roberts, autopilot) seg etter Budwells krav, hvilket etter hvert fører til en rekke pikante avsløringer om Ibis. 

Tradisjonell 
Fra det øyeblikk den rutinerte Clooney kommer dansende inn TV-studioet, er det klart at Foster har tatt mål av seg å lage et stykke god, gammeldags satire i tradisjonen etter Sydney Lumets «Network» (1976). 
Framstillingen medieverdenen og økonomien som komplekse tvillingsystemer som følger sine egne, amoralske regler er i utgangspunktet interessant, men i 2016 er dette perspektivet mer av et utgangspunkt for analyse enn et budskap i seg selv. 

Etter å ha servert en rekke innlysende innsikter — finansverdenen er konstruert for å gagne de som har mest fra før; mediene er villige til å strekke seg langt for å sikre publikumsoppslutning — har ikke «Money Monster» stort mer på hjertet, og i andre halvdel blir thrillerelementene derfor stadig mer karikerte. 
Dermed skrelles fernissen av satire og samfunnskritikk bort, og man blir sittende igjen med et trashy gisseldrama som er gøy så lenge det varer, men heller ikke så mye lenger. 

Tannløs «Money Monster»s hovedtese er at det er urimelig å forvente rettferdighet og anstendighet av systemer (økonomien, underholdningsmediene) som er konstruert for å produsere helt andre resultater, men dens kritiske potensial svekkes av at den selv gjør seg skyldig i det den anklager mediene for. 
For på samme måte som Clooney og Roberts' rollefigurer er langt mer opptatt av å lage et show som selger enn de er av hva de faktisk sier og gjør, er «Money Monster» en film hvor den tradisjonelle treaktstrukturen former innholdet. 

Når filmen avsluttes etter drøye 90 minutter er det ikke fordi den har fullført sitt resonnement eller fordi dramaet har fått sin forløsning, men fordi det ganske enkelt er på tide. 
Altså blir «Money Monster» kapitalismekritikk på kapitalismens egne premisser, og mediekritikk utformet av underholdningsmedienes egne standardiseringskrav. 
",1
"Blod, pupper og n-ordet
Og ikke så veldig mye mer. 

ANMELDELSE: 
Med «Luke Cage» utvider Marvel planen om populærkulturelt verdensherredømme. 
Der kinofilmene enn så lenge har fokusert på minste-felles-multiplum-målgruppen «pubertale nerder i alle aldre», har tv-planeten i det etter hvert ekstremt omfattende og sammenflettede superheltuniverset tillatt seg å være hakket mer nisjete. 

Fjorårets «Jessica Jones» hadde en tydelig feministisk vinkling, og «Luke Cage», som nå gir den populære bifiguren fra «Jones» sin egen tumleplass i Harlem, retter seg ubeskjedent inn mot afroamerikanere. 

Det er i utgangspunktet deilig å se superhelthistorier som ikke er nok en variasjon av å bekjempe et lilla, allmektig romvesen med en forkjærlighet for kosmiske smykkesteiner. 
Her er både helter, skurker og utfordringer mer jordnære. 

Usårlig fjellknaus 

Luke Cage, spilt med stoisk karisma av Mike Colter, er en fjellknaus av en mann som prøver å gå stille gjennom livets dører, og legge sin traumatiske fortid bak seg. 
Lettere sagt enn gjort når man er to meter høy, har superstyrke og er usårlig. 

Han havner motvillig i kryssilden mellom den lokale småkongen Cottonmouth (Mahersala Ali) og bydelens mer lovlydige borgere, og trer med museskritt inn i rollen som områdets beskytter. 
Fremdriften her er i det hele tatt bedagelig, og de tre spede historielinjene – Cage, Cottonmouths imperieutvidelse, og politiet som etterforsker – er langt fra nok til å fylle de altfor lange episodene. 
Den oppstyltede dialogen hjelper heller ikke. 
Hvorfor har Netflix fått det for seg at streite 40-minutters narrativer for enhver pris må strekkes ut til en time? 
Eller at sesongene må være en ubrutt 13-timers spillefilm, framfor mer selvstendige, avsluttede episoder? 

«Voksne» superhelter 

Som «Jones» har «Cage» en hardere, mer «voksen» tilnærming til superhelter. 
Her er det mer blod, pupper og banning (hyppig bruk av n-ordet. 
F-ordet holder de seg unna.) enn i de småprektige spillefilmene. 

Men selv om serien har et skinn av samfunnsbevissthet og psykologisk dybde gjør den ikke så mye mer enn å teste vannet med stortåa. 
Black lives matter-bevegelsen namedroppes, og selvtekt diskuteres uforpliktende i et par sekunder. 
Superhelthistorier er velegnet til å belyse samfunnsproblemer. 
«X-men»-filmene er allegorier for diskriminering og annerledeshet, og «Jessica Jones» for overgrep. 

Hakket mer problematisk kan det bli når superkreftene brukes for å realisere volds- og hevnfantasier. 
Det gir en liten bismak når løsningsforslaget på urettferdighet, kriminalitet og øvrighetas unnfallenhet er at et usårlig overmenneske tar loven i egne hender. 
Samme hvor karismatisk og gullhjertet han er. 
",0
"Vin Diesel prøver å skape en ny «Fast & Furious»
Den tredje «xXx»-filmen er en utmattende blanding av Pepsi-reklame, FHM-fotoshoot og bortkastet kampsportkoreografi. 

FILM: 
Få hadde spådd at Vin Diesel – en mann som har kultivert et image som en blanding av en menneskelig Oakley-brille og hele verdens kjøtthuet-i-huset-ved-siden-av – skulle seile opp som et symbol på de progressive aspektene ved Hollywoods identitetspolitiske selvransakelse. 

Mangfoldig 
Men vi lever i en magisk tid der alt kan skje, og nå har «Fast & Furious»-franchisens frontfigur bestemt seg for at han trenger enda en inkluderende actionfilmserie med en stor og variert rollebesetning. 
Dermed har han børstet støvet av figuren Xander Cage – en globetrottende Robin Hood med blodårene fulle av Red Bull – og hyret inn internasjonale storheter som Donnie Yen, Tony Jaa, Deepika Padukone og, eh, Neymar, for å slå ondskapen i trynet og gi hverandre high fives etterpå. 

Denne nye utgaven av «xXx» er med andre ord «Fast & Furious» med ekstremsport istedenfor bilkjøring, og i D. J. Carusos regi har den endt opp som en blanding av Pepsi-reklame, FHM-fotoshoot og bortkastet kampsportkoreografi. 
Det er en oppskrift på idioti – et filmatisk univers hvor DJ-ing er en like essensiell leiesoldategenskap som parkour og kung fu, og hvor dialogen er en eneste lang «that’s what she said»-vits – men ikke desto mindre en form for idioti som i de rette hender potensielt kan ende opp som framifrå filmunderholdning. 
",0
"Barnemishandling for hele familien
Netflix' nye serie går i Roald Dahls fotspor. 

Det finnes en lang tradisjon i barnelitteraturen for voksne som er fryktelig slemme mot smårollinger. 
Den ukronede kongen er selvsagt Roald Dahl, og Netflix' nye serie slekter mye på ham. 
Serien er basert på bøkene «A Series of Unfortunate Events» («Den Onde Greven» på norsk), skrevet av Daniel Handler under pseudonymet Lemony Snicket (også seriens fortellerstemme), som allerede har en smått mislykket filmversjon fra 2004 med Jim Carrey. 

Kløktige barn 

De kløktige og veslevoksne (som barn gjerne er i denne sjangeren) Baudelaire-barna blir brått foreldreløse, og via triksing og fiksing klarer den pur onde Grev Olaf å bli deres lovlige verge (fordi han er deres nærmeste slektning, som i geografisk nærmest, ikke sant). 

Olaf gjør selvsagt ikke dette ut av nestekjærlighet, men for å få kloa i den ikke ubeskjedne formuen barna er arvinger til. 
De flytter inn i hans falleferdige kråkeslott, og så begynner barnas lidelseshistorie for alvor, mens Olaf setter i gang mer og mer intrikate og innviklede planer for å få tak i arven. 
Hvis du trodde det var synd på Harry Potter som måtte sove i skapet under trappen skal du bare se sengen Baudelairene får tildelt. 

Selvforherligende narsissist 

Greven, spilt med flott komisk timing og åpenbar entusiasme av Neil Patrick Harris (selveste barnegeniet «Dr. Doogie», og Barney fra «How I Met Your Mother») bak masse tegneseriesminke, er, foruten å være ond, også gjerrig, smålig, dypt narsissistisk og krenkbar. 
Han er en forkledningens «mester», skuespiller av yrke, og går ikke av veien for lange, selvforherligende monologer om sine formidable evner. 

Litt av en type, altså, og kanskje enda mer underholdende for voksne enn for barn. 

Svart barnehumor 

Svart humor for barn har vært en suksessoppskrift for flere enn Dahl, og Handler/Lemony Snicket omfavner dette med hud og hår. 
Dette er en sånn serie som advarer deg hvert femte minutt over hvor fælt alt er, og hvor ille det vil ende. 
Sånt får det til å krible i små mager. 

Serien har en lekker og dukkehuspreget look, med oppstilte bilder og tilskrudd spillestil. 
Tim Burton og Wes Anderson har nok vært inspirasjonskilder for regissør Barry Sonnenfeld (som står bak sin del mørk humor med «The Addams Family» og «Men in Black»-filmene). 
Alt er enten duse pastellfarger eller dystert og fargeløst. 

Tegneserieaktig 

Men det mørke blir aldri for mørkt, serien har en lettbent tegneserieaktig tone, den går minimalt inn i et reelt psykologisk landskap, og det venter alltid en metavits rundt hjørnet når dramaet skrur seg til for mye. 
Det er vel kanskje sånn det må være for at en historie om foreldreløse barn som utsettes for psykologisk terror av en ond, gammel mann ikke skal bli uutholdelig, men det resulterer også i at dette blir mest en artig remse med hendelser som ikke angår oss så fryktelig mye på et dypere plan, og at vårt emosjonelle engasjementet ikke blir like sterkt som hos Dahl og J. K. Rowling, som alltid hadde en veldig menneskelig nerve og sårhet i bunn. 

Men så lenge en Neil Patrick Harris i toppslag får synge og danse litt mellom all barnemishandlingen så skal man ikke klage så altfor mye. 
",1
"En imponerende nyansert skildring av hvordan økonomi trumfer vennskap
Det sjarmerende og skarpe familiedramaet «Little Men» handler om gentrifisering på et mellommenneskelig plan. 

FILM: 
Ved første øyekast er det lett å forveksle Ira Sachs’ «Little Men» med den typen klamt og narsissistisk middelklasseføleri som i de senere år har blitt den amerikanske indiefilmens dominerende uttrykk. 
For her finner vi alle de klassiske ingrediensene: 
Hvite mennesker fra øvre middelklasse som konfronteres med seg selv etter et dødsfall i familien, smakfulle bilder av et sommerlig New York og – ikke minst – en følsom og kunstnerisk anlagt tenåringsgutt med store uttrykksfulle øyne som (en slags) hovedperson. 

Nytt hus 
Når faren til skuespilleren Brian (Greg Kinnear) dør, flytter han og kona Kathy (Jennifer Ehle) og deres 13 år gamle sønn Jake (Theo Taplitz) inn i huset han har etterlatt dem i Brooklyn. 
Kontrasten til det travle Manhattan er stor, men familien finner seg raskt til rette i det romslige huset, og Jake finner umiddelbart tonen med den jevnaldrende Tony (Michael Barbieri), som er sønn av Leonor (Paulina García), som leier et butikklokale i førsteetasje av bygningen. 

Alt er tilsynelatende fryd og gammen, men så fort sorgen er prosessert og hverdagen setter inn, begynner økonomiske hensyn å prege forholdet mellom de to familiene. 
Brian og hans velstående søster vil at Leonor – som var en god venn av deres far og derfor hadde svært gode leiebetingelser – skal betale markedspris for lokalet hun leier, noe den enslige syersken rett og slett ikke har råd til. 

Gammel sannhet 
Dermed er det duket for en bitter, ulmende konflikt mellom de voksne, med barna fanget i midten. 
Sachs – som for et norsk publikum er best kjent for «Love is Strange» – styrer nemlig unna både moralisering og store oppgjør. 

Snarere har han satt sammen en velspilt og imponerende nyansert studie av hvordan økonomi i vår del av verden dikterer de store linjene i et menneskeliv. 
«Little Men» er en film som skildrer effekten av gentrifisering på et mellommenneskelig plan, og som gjør det uten å dømme. 
«Sånn», sier den ganske enkelt, «går det når man har et system som vårt». 
",1
"At det er en dårlig film er nærmest irrelevant
«Sammen om drømmen» er en fullstendig ukritisk – men like fullt sjarmerende – introduksjon til Marcus & Martinus. 

FILM: 
«Hvordan kan dere sette en anmelder som ikke har peiling på ______ til å anmelde en film som dette??» er i dag en vanlig kommentar til filmkritikken. 
Kravet om at anmeldere skal ha et minstemål av kjennskap til sjangre og populærkulturelle fenomener er naturligvis ikke noe nytt, men i et medielandskap hvor kinofilm stadig oftere er å regne som spin off-produkter av større franchiser, forventes det gjerne forhåndsfølelser i tillegg til forhåndskunnskap. 

Promofilm 
Dette gjelder i aller høyeste grad «Marcus & Martinus – Sammen om drømmen», som er en 80 minutter lang promofilm laget for å sementere opprinnelsesmyten til den populære artistduoen fra Trofors. 
Dømt ut fra tradisjonelle dokumentarkriterier er den en veldig dårlig film – den er propagandistisk, tungt parfymert med manipulerende filmmusikk og relativt uinteressert i virkeligheten den tar utgangspunkt i – men i møte med et produkt som dette er disse kriteriene langt på vei irrelevante. 

Ser man filmen som et tidsbilde, er det faktisk passende at historien om disse artistene, som med et hardtarbeidende apparat i ryggen manøvrerer sin karriere rundt popmusikkens etablerte milepæler, fortelles i en film som er tilsvarende ivrig etter å dytte dem inn banddokumentarens standardscener. 

Barnlig sjarm 
Det faktum at det tar 50 minutter før regissør Daniel Fahre i det hele tatt gjør forsøk på å fortelle publikum hvem som er hvem av de enegedde tvillingene (det blir aldri helt klart, selv om frisyrene etter hvert blitt lettere å skille fra hverandre) tyder da også på at «Sammen om drømmen» er en film laget for fansen. 
Og når man ser hvor nøye planlagt og forberedt hvert trinn i karrieren til de to er, må man bare anta at de unge tilhengerne får det de vil ha. 

For utenforstående er «Sammen om drømmen» en relativt sjarmerende – og beundringsverdig kortfattet – introduksjon til en duo som utvilsomt vil prege norsk underholdningsliv i lang tid framover. 
Og det er på alle måter beskrivende for filmopplevelsen at samtlige av høydepunktene er tilfeldige øyeblikk hvor barnas spontane reaksjoner bryter med dramaturgien og positurene de voksne rundt dem har lagt opp til. 
",1
"Skrevet for voksne og animert for barn
Populærkulturen kannibaliserer seg selv i «Lego®Batman filmen»s fyrverkeri av franchiser og visuell oppfinnsomhet. 

FILM: 
«Lego®Batman filmen» er en film som aldri hadde kunnet eksistere på noe annet tidspunkt i historien enn akkurat nå. 
Og hva oppsummerer vel 2017 bedre enn en manisk selvrefleksiv og tvers igjennom ironisk barnefilm for voksne, som har varemerkebeskyttelse i tittelen, stabler franchiser oppå franchiser (oppå franchiser oppå franchiser oppå franchiser), og er produsert av Donald Trumps kommende finansminister Steven Mnuchin? 

Ensom milliardær 
Det siste er særlig interessant når man tar i betraktning at filmen handler om en egenrådig mangemillardær som med sin polariserende oppførsel og manglende evne til å lytte til andre mennesker skaper et klima preget av frykt og vold, og som mer enn noe annet trenger å åpne opp hjertedøra og slippe inn vennskapets magiske kraft. 

Der Batman framstod som en endimensjonal punchline i «Lego®filmen», gjør denne spin-off’en imponerende bruk av figurens sammensatte 78-årige historie. 
Tilnærmingen minner om den som preger Batman-tv-serien fra 60-tallet, hvor serieskaperne kontinuerlig understreket franchisens iboende absurditet og freudianske undertoner, samtidig som de nyttegjorde seg av dens potensial for enkel og underholdende spenning. 

Frenetisk energi Forskjellen er at «Lego®Batman filmen» gjør dette med en frenetisk energi og en referanseiver som framstår som en populærkulturell versjon av Tourettes syndrom. 
Filmen er skrevet for voksne og animert for barn, og på sitt beste er den like overveldende som den er morsom. 

Den første halvtimen er en maksimalistisk maktdemonstrasjon av amerikansk filmhåndverk – en tusentrinnsrakett av farger, vitser og visuell oppfinnsomhet som er noe av det mest intenst underholdende man vil kunne se på norske kinoer i år. 
Deretter dabber det litt av – filmen er ikke hevet over superheltfilmens kroniske tredjeaktsproblemer – og i likhet med «Lego®filmen» går den tom for drivstoff før den er ferdig. 
Men i en god time er den omtrent så givende som denne typen glorifisert produktplassering kan få blitt. 
",1
"00-tallets viktigste action­franchise har utspilt sin rolle
Anmeldelse: 
«Jason Bourne» 

FILM: 
Plott har aldri vært Jason Bourne-filmenes sterke side. 
Ikke fordi historiene er noe dårligere enn hva man finner i andre amerikanske actionthrillere fra 00-tallet, men fordi de først og fremst var et påskudd for å komponere det som har vært Bourne-franchisens – og særlig de Paul Greengrass-regisserte filmenes – store bidrag til filmkunsten: 
Nemlig brutale og nærmest impresjonistisk sammenklipte voldsskildringer. 

Innflytelsesrik 
I et tiår preget av superheltblockbusteren og dens vektløse og uengasjerende kampscener, satte den opprinnelige Bourne-trilogien (2002, 2004 og 2007) en ny standard for action og filmvold i vestlige storbudsjettsfilmer. 
Daniel Craigs Bond-filmer gjorde denne estetikken til en norm, Michael Bays Transformers forvandlet den til en usammenhengende grøt av dataanimert metall, mens mindre produksjoner som Gareth Evans’ «The Raid»-filmer og Chad Stahelski og David Leitchs «John Wick» har definert rammene for sjangeren post-Bourne. 

«Jason Bourne» er den femte filmen i serien, den fjerde med Matt Damon i hovedrollen, den tredje med Greengrass som regissør, og den andre som føles som om den er laget utelukkende for å tjene penger. 
Det viser seg nemlig at opplysningene som kom fram i «The Bourne Ultimatum» i beste fall var ufullstendige, og at mannen vi kjenner som Jason Bourne i realiteten ble manipulert til å melde seg frivillig til det hemmeligstemplede CIA-programmet som forvandlet ham til et levende våpen. 

Frenetisk «Jason Bourne» sveiper innom dagsaktuelle temaer som Edward Snowden, politiske opptøyer i Hellas, og det tette samarbeidet mellom amerikanske etterretningstjenester og internasjonale teknologiselskaper, men dette er bare staffasje rundt et plott som kan oppsummeres med at sannheten som ble avslørt i «The Bourne Ultimatum» ikke var sannheten likevel. 
Dette er synd, for kombinasjonen av hemmelige tjenester, kommersiell og statlig overvåkning, og gråsonen der brukervennlighet og manipulasjon møter fri vilje er et ypperlig utgangspunkt for en thriller i 2016. 

Problemet er at denne tematikken aldri egentlig utforskes, men kun tjener som et utgangspunkt for enda flere frenetiske actionscener som koreograferes i klipperommet. 
Den mest minneverdige av disse er en absurd destruktiv biljakt gjennom Las Vegas’ gater og casinoer, men det er lite man ikke har sett før, og i første halvdel av filmen ligger formspråket nærmere konvensjonell TV enn visjonær filmkunst. 
Jason Bourne var aldri en figur som inviterte publikum til å investere de store følelsene, men med denne nye, høyst unødvendige avsløringen, reduseres han til en vandrende plottmekanisme. 
Faktisk er den ambisiøse CIA-agenten Heather Lee (Alicia Wikander) den eneste rollefiguren som har noe i nærheten av en interessant psykologi. 

Utdatert Greengrass’ tredje Bourne-film er god på det den gjør, men den gjør mer eller mindre det samme som for ti år siden, og når formspråket ikke lenger er nyskapende, blir det desto lettere å se svakhetene i selve filmfortellingen. 
Og den største av disse svakhetene er at «Jason Bourne» bygger på et premiss som så åpenbart er pønsket ut for å tjene penger, at historien aldri helt makter å overbevise oss om at vi ser på en film og ikke en forretningsavgjørelse. 
",0
"Stjernene står i kø for å spille hverdagskvinner
«Certain Women» tar for seg hva som er mulig å få til innenfor trange livsrammer. 
For filmens skyld burde det vært litt mer. 

FILM: 
Midt i en natur av den virkelig storslåtte typen, der de fjerne fjellkjedene skaper et inntrykk av at folk lever livene sine inne i kjeften på en blå drage, leves tre små kvinneliv. 
Landskapet er i delstaten Montana, og historiene foregår i og rundt en by med moderat omfang og få muligheter. 
Det er snakk om dagligdagse prosjekter som ikke helt går, og som uansett er for begrensede til at de som prøver å få dem til å henge sammen, kan være tilfredse. 
Det er som om de lades med mer enn de kan bære. 

Flettverk av skjebner 

«Certain Women» er en flettverksfilm av tre historier. 
Den første handler om advokaten Laura (Laura Dern) som strever med en vrang klient. 
Klienten (Jared Harris) er fortvilet og insisterende, vil ikke høre på Lauras utlegninger om hva som er mulig og ikke, og det blir fort klart at advokaten, som mest av alt vil vekk, er i ferd med å bli dratt lenger og lenger inn i en plan som blir stadig mer desperat. 

Den andre har den spisst misfornøyde Gina (Michelle Williams) i sentrum. 
Gina strever med en mann hun føler ikke er på lag, en tenåringsdatter som yter motstand for hver meter familien prøver å reise sammen, og en innbitt plan om å kjøpe et parti spesiell naturstein fra en lokal tomt. 
Den gamle mannen hun vil ha til å selge henne steinen, er knyttet til den av andre grunner enn de økonomiske, og hele transaksjonen får gradvis en moralsk side som den geskjeftige Gina ikke på noen måte ønsker seg. 

Til sist er det snakk om en stalljente (Lily Gladstone) som har alle dager styrt av arbeidet med hestene, men som synes hun får et glimt av en annen verden gjennom møtet med Elizabeth (Kristen Stewart), en ung jurist som høyst motvillig må lede et kveldskurs for voksne. 
Det er en famlende kjemi i møtet dem i mellom, selv om skjevheten sakte blir smertelig åpenbar. 

Var for detaljer 

Det de tre prøver å få til, er høyst forskjellig - det kan være å komme ut av eller inn i en relasjon, ut av en rutine eller inn i et litt bedre dagligliv. 
Men de har til felles at selv dette er besværlig og stokkete, samt at de alle er lite verdsatt, at den innsatsen de gjør, møtes med likegyldighet. 
Det dreier seg om liv der rammene plutselig er lagt, og der det er krevende å få til noe sterkt og pulserende innenfor dem. 
Kelly Reichardt, den distinkte filmskaperen bak «Certain Women», er, som alltid, nitid oppmerksom på detaljer, praktiske som psykologiske. 
Den lille hunden som stadig løper i hælene på stalljenta med logrende entusiasme, og møtes av hennes vanemessige, stoiske varme, får på sin måte frem hvordan det er slik alle dager er. 

Spenningene i ekteskapet til Gina siver inn i møtet deres med steinselgeren, i pausene og innskuddene der oppgitthet kveles eller får utløp. 
I det hele tatt er Reichardt usedvanlig følsom og presis når hun fremstiller relasjoner, og det er ikke rart hun får store stjerner til å skrubbe av seg glansen og ta turen til Montana. 
Her får de jobbe med filigransarbeid. 

Men så melder spørsmålet seg underveis om det er nok. 
«Certain Women» er basert på tre noveller av Maile Meloi, på trange utsnitt og korte tidsrom av livene det er snakk om. 
Det er som om historiene klippes av for tidlig, uten å gi tilskueren nok å tygge på. 
Selv om det er helt vanlige liv det er snakk om, uten store, filmatiske sveip, er det verdt å innvende at det er større bølger og linjer også i det litt resignert hverdagslige. 
Reichardt kunne med fordel seilt på dem, i alle fall et stykke lenger. 
",1
"En vakkert animert barnefilm uten sikkerhetsnett
Tegningene er det store trekkplasteret i den animerte polarekspedisjonen «Eventyr i Arktis». 

FILM: 
I dag finnes det grovt sett to hovedstrømninger innen animert kinofilm: 
På den ene siden har man de store dataanimerte familiefilmene med budsjetter i milliardklassen, som er designet for å selge merchandise og spin-off-produkter herfra til dommedag, og på den andre har man en broket forsamling av billigere produksjoner som markedsføres som en motvekt til disse. 
Rémi Chayés «Eventyr i Arktis» tilhører sistnevnte kategori, og defineres i stor grad av sin status som et alternativ til mainstreamen. 

Eleganse Visuelt skiller filmen seg ut med sin smakfulle 2D-animasjon preget av flate farger og et fravær av konturlinjer. 
Det er et elegant uttrykk som henter inspirasjon fra europeiske tegneseriealbum og Disneys tidligste helaftens animasjonsfilmer, og den seminaturalistiske stilen gjør at filmspråket har vel så mye til felles med filmer med mennesker av kjøtt og blod foran kamera som med tegnefilm. 

Når filmens annerledeshet også framstår som en svakhet, handler det om at filmen er lettere å definere ut fra hva den ikke gjør enn hva den faktisk kommuniserer og måten den kommuniserer det på. 
For eksempel er historien om den russiske overklassejenta Sasja, som risikerer liv og lemmer for å lokalisere det bortkomne skipet til sin polfarerbestefar, på mange måter en klassisk ung-kvinne-trosser-patriarkatet-fortelling, samtidig som den hopper over flere av de faste punktene i de mest populære manusoppskriftene. 

Fare Dette innebærer at «Eventyr i Arktis» framstår som en barnefilm uten sikkerhetsnett, hvor farene er høyst reelle, og hvor sentimentaliteten er skrudd kraftig ned i forhold til hva man er vant med. 
Dette er i utgangspunktet bare positivt – det er tross alt ikke hver dag man blir oppriktig bekymret for at unge filmheltinner skal fryse ihjel på Nordpolen. 

Samtidig får man innimellom følelsen av at det under den tiltalende overflaten og de bevisste bruddene med sjangerforventninger ikke finnes noen egentlig kjerne, og at filmen til syvende og sist defineres av fraværet av klisjeer snarere enn tilstedeværelsen av noe genuint eget. 
Gitt hvor like de fleste animasjonsfilmene vi får se på norske kinoer er hva gjelder handling og uttrykk, er ikke dette nødvendigvis et vektig ankepunkt, men i «Eventyr i Arktis» er tempoet lavt nok og filmspråket tilstrekkelig stillestående til at tvilen likevel kommer snikende. 
",1
"Anmeldelse:«Ku'damm 56» er en kollektiv psykologsofa 

Dans og etterkrigstraumer i Vest-Berlin. 

ANMELDELSE: 
Når det kommer til å bearbeide nasjonale traumer i halvnær fortid, er store, historiske dramaproduksjoner en utmerket kollektiv psykologsofa. 

Og er det noen som har sin dose av slike traumer å ta av, så er det Tyskland. 

«Ku'damm 56» tar opp stafettpinnen etter «Unsere Mütter, Unsere Väter» og «Deutschland 83», og pirker borti både kalde og varme krigssår. 
Tittelen henspiller på kallenavnet til avenyen Kurfürstendamm i daværende Vest-Berlin, hvor matriarken Caterina Schöllacks danseskole «Galant» ligger. 
Året er 1956, og hennes tre døtre er på randen av voksenlivet. 

Den pliktoppfyllende Helga skal gifte seg, hennes nebbete søster Eva leter etter en ektemann, og den konstant underpresterende Monika er akkurat blitt kastet ut av husmorskolen. 

Motsetningsfylte karakterer 

Serien består av tre episoder med spillefilmlengde. 
Den har en ren, pen og klassisk stil, godt hjulpet av rik tidskoloritt, uttrykksfulle bilder og velskårne, motsetningsfylte karakterer, for eksempel jentenes mor som både elsker barna høyt, men er streng, dømmende og vil presse dem inn i patriarkatets støpeskje, og dessuten bærer på en stor ensomhet etter at mannen forsvant under krigen. 

Etter første episode er jeg mest spent på hvor serien vil med rikmannssønnen Jonathan Franck, som presenteres som en usympatisk, men mystisk beiler a la Edward Cullen fra «Twilight», en eksistensielt plaget sjel med dødsønske og farskompleks, men samtidig er episodens soleklare sjefsskurk. 
Det kan hende jeg tar feil, men jeg fikk en liten følelse av at serieskaperne prøver å få oss til å føle en viss empati for ham, noe de skal slite godt med all den tid han allerede i første episode når så høye drittsekknivåer at han får Christian Grey til å framstå som Bjarne Betjent. 

I det hele tatt er det få forsonende trekk å finne hos seriens mannlige karakterer, bortsett fra bryllupssangeren Freddy, og familievenn og danselærer Fritz Assmann (la oss håpe for hans skyld at han aldri blir nødt til å reise til engelsktalende land). 

Konformitetsjag og frihetsbehov 

Hvis serien har en hovedperson, er det Monika, som tilsynelatende vil få sin redning gjennom dansen og rocken, med mindre konformitetsjaget, morens forventninger og kulde, et trykkende patriarkat opprettholdt av begge kjønn, og andre traumer jeg ikke skal gå nærmere inn på her, tar knekken på henne først. 

Alle tre døtre, men spesielt Monika, kjenner motstridende krefter trekke i seg. 
Forventningen om å bli gode koneemner som tjener sine menn og sitt land går stikk i strid med det gryende frihetsbehovet etterkrigstiden brakte med seg. 
Dette er årene før berlinermuren, før vietnamkrigen, før den kalde krigen nådde kokepunktet. 
Amerika er fortsatt den store velgjører, tyske storband covrer Bill Haley med voldsom iver og teutonisk aksent, og datidens Justin Bieber – Elvis Presley – hadde fortsatt ikke forspist seg på eget ego og baconburgere med peanøttsmør. 

Sprekker i fasaden 

Men mellom all dansingen og framtidstroen siver etterkrigstraumene inn gjennom sprekker i fasaden. 
En hysterisk kvinne fra Øst-Berlin dukker opp på legekontoret der Eva jobber. 
Under Helgas bryllupsfotografering går en mann forbi som ligner umiskjennelig på faren deres («Ikke tenk på krigen vi tapte», sier fotografen for å få dem til å smile). 
En industrimagnat samler på skrumphoder – i forskningsøyemed, riktignok, som om det gjør det noe bedre. 
En ung manns talltatovering på underarmen er ikke til å ta feil av. 

Krigen er kanskje over, men den er ikke glemt. 
Samme hvor mye man danser. 

Anmeldelsen er basert på første episode. 
",1
"Anmeldelse:«Teenage Mutant Ninja Turtles 2» 

«Turtles»-franchisen er proppfull av entusiasme og sjarm, men en spillefilm krever mer enn som så. 

FILM: 
Blant amerikanske filmfranchiser med utspring i tegneserier og budsjetter på flere hundre millioner kroner, skiller «Teenage Mutant Ninja Turtles»-serien seg ut som et forsøk på å bygge bro mellom superheltblockbusteren og den dataanimerte familiefilmen. 
«TMNT»-filmene strutter av smittsom entusiasme og sjarm, men ingen av dem inneholder mer enn en halvtime med severdig materiale, og til slutt kollapser de begge i heseblesende dataanimert nonsens. 

Fantasi Der Bret Ratners «Teenage Mutant Ninja Turtles» fra 2014 var et forsøk på å tilføre de muterte kampsportskilpaddene et snev av edge ved å skue til Kevin Eastman og Peter Lairds opprinnelige tegneserie, omfavner Dave Greens oppfølger tonen fra tegnefilmserien som gjorde skilpaddene til et verdensomspennende fenomen. 
Dette betyr at alle pretensjoner om alvor forkastes til fordel for en estetikk som har plass til både det muterte vortesvinet Bebop, hans neshornkollega Rocksteady og den interdimensjonale, tentakkelbefengte hjernen Krang. 

Og så lenge filmen bombarderer publikum med nye figurer og teknologiske vidundre som skilpaddenes bevæpnede utrykningsbil og Krangs fryktinngydende Technodrome, besitter den tilstrekkelig med energi og oppfinnsomhet — eventuelt gjensynsglede — til å underholde. 
Men så snart den slutter å introdusere nye elementer, og begynner å bygge på det den har etablert, blir sprekkene i grunnmuren raskt synlige. 

Følelser 
De nye «Turtles»-filmenes appell ligger i dynamikken mellom de fire dataanimerte hovedpersonene, som skildres som usikre tenåringer som strever med å akseptere sine muterte kropper og outsiderrollen utseendet tvinger dem inn i (i tillegg til generell tenåringangst ligger det også et raseperspektiv her). 
Og relasjonen mellom de hormonelle skilpaddene preges av en genuin sårbarhet som kler et filmunivers som mer enn noe annet framstår som en inventarliste over unge tenåringsgutters interesser (stikkord: ekstremsport — pizza — dataspill — vakre, men uoppnåelige kvinner). 

«Teenage Mutant Ninja Turtles 2» er ganske enkelt langt bedre som relasjonsdrama enn som spenningsfilm, men etter en sterk start skyves følelsene ut på sidelinja til fordel for et forutsigbart og fundamentalt uspennende redde-verden-plott. 
For i en verden hvor digitale effekter opphever fysikkens lover, er rollefigurerens følelser det eneste som egentlig står på spill, og når filmen forsøker å overbevise publikum om at Manhattans bygningsmasse er viktigere enn samholdet mellom Leonardo, Donatello, Michelangelo og Raphael, viser den at franchisen fortsatt har mye å lære av Pixar når det kommer til drama. 
",0
"Her er åtte realitydeltakere som fortjener å bli heiet på
Det handler ikke om småtterier som å bestige et fjell eller vinne en konkurranse. 

Jeg kan bli skikkelig irritert på filmer og serier som trykker så åpenlyst på følelsesknappene: 
Nå skal du grine, nå skal du le. 
Nå skal du bli varm om hjertet og få ny tro på menneskeheten. 

«Petter Uteligger: 
Fra gata til Nordkapp» gjør alt dette, men det er ikke mulig å stritte imot. 
Dette er feelgood-reality på sitt beste. 

Ekspedisjon 

Petter «Uteligger» Nyquist har funnet sin egen dokudrama-nisje. 
Det startet med suksesserien der han tilbragte 52 dager og netter på gata i Oslo. 
De siste søndagene har vi fått møte pårørende, og fulgt Nyquist og rusavhengige Kjell Gunnar Holten på tur til Afrika. 
I den nye serien tar han en Lars Monsen og reiser Norge på langs, sammen med åtte rusavhengige. 

Dette er annerledes ekspedisjons-reality, i den forstand at turene er bedagelige og deltakerne gjerne forflytter seg med minibuss. 
Men de fysiske utfordringene er store nok, og inkluderer voldsomme abstinenser og epilepsianfall. 
Det handler om mestring, men ikke småtterier som å bestige et fjell eller vinne en konkurranse. 

Gjengen til Nyquist har større og viktigere mål med turen: 
De vil bli rusfrie, og kickstarte veien til et nytt liv. 

Byr på seg selv 

Et sånt programkonsept balanserer gjerne på en knivsegg mellom lidelsesporno og opplysnings-tv. 
Sårbare mennesker skal ikke utnyttes for underholdningsverdiens skyld. 
Og det er jo et underholdningsprogram de er med i, selv om turen åpenbart betyr mye for dem. 
De byr mye på seg selv i intervju-sekvensene. 
Vi får høre om vanskelige familieforhold, diagnoser, drømmer og håp. 
Én har rømt fra trafficking. 
Det er mye snørr og tårer. 

Men når vi kommer så nær innpå dem, blir vi også tvunget til å se forbi stereotypiene. 

De åtte er veldig forskjellige mennesker, med ett felles mål. 
Men det er ingen konkurranse å spore. 
Der mange andre realityserier er designet for å skape konflikter, vil denne skape harmoni. 
Petter Nyquist framstår like mye som sosialarbeider som programleder. 
Han møter deltakerne med omsorg, uten å ta for mye plass selv. 
Han filmer mye med håndholdt kamera og kommenterer hendelsene underveis. 
Det skaper naturlige overganger og øker opplevelsen av at det vi ser er ekte og uregissert. 

Spenningskurver 

Episodene har riktignok tydelige spenningskurver: 
En av deltakerne sprekker like før turen – vil han bli nykter i tide til å bli med? 
En annen forsvinner plutselig i skogen – har han sprukket? 
Her er cliffhangere før reklamepausene, og rørende scener i fleng. 

Programmet er klippet for å trigge følelser, men det er ikke bare derfor vi klapper for denne gjengen. 
Det er også fordi vi virkelig vil at de skal lykkes. 
Dette er åtte realitydeltakere det er verdt å heie på. 

Anmeldelsen er basert på de tre første episodene. 
",1
"Brøyter seg vei gjennom klisjeene i Stockholms underverden
Anmeldelse: 
«Flukten» 

FILM: 
«Jeg liker amfetamin. 
Men jeg liker ikke amfetamin også». 
Utsagnet er en god oppsummering av den dobbeltbunnede selvdestruktiviteten som preger «Flukten»s hovedperson Minna. 
Minna er rusmisbruker, sosialklient, narkolanger og ettersøkt av politiet, og i løpet av filmens gang får hun attpåtil en av Stockholms mest fryktinngydende menn på nakken. 
Men hun opplever også noe som får alt dette til å framstå som bagateller, for i den skakkjørte sykepleieren Katja finner hun en venn som ser henne som noe mer enn et redskap for egen vinning. 

Dokumentarisk «Flukten» forteller en konvensjonell historie om en person som stjeler penger fra tunge kriminelle, og som deretter må ta konsekvensene av sine gjerninger. 
Filmens ryggrad er en bemerkelsesverdig rolletolkning av Malin Levanon, som utbroderer Minnas livshistorie – alkoholisert mor; fosterhjem; stoffmisbruk; fast opphold på skråplanet – med hvert flakkende blikk og hvert anspente rykk på skuldrene. 
Og rundt denne kjernen av konstruert naturalisme trenger virkeligheten seg på i form av amatører med ansikter, kroppsspråk og diksjon som forankrer fiksjonen i høyst reelle erfaringer. 
Mest hypnotisk av dem alle er Jan Mattson i rollen som den beryktede og fryktede langeren Christer Korsbäck. 

Mattson spiller Korsbäck som en urkraft av mannevond, hensynsløs selvoppholdelsesdrift, og med sitt herjede ansikt og døde øyne er han en av de skumleste skikkelsene skandinavisk film har fostret på lang, lang tid. 
«Flukten» er aldri bedre enn når regissør Peter Grönlund lar det dokumentariske sive inn i fortellingen på denne måten. 

Realistisk 
Med en slik mann i hælene kan det vanskelig ende godt for Minna, men i «Flukten» har alle rollefigurene fått såpass hard medfart før filmen starter at det eneste som virkelig står på spill er troen på at det finnes et alternativ til den brutale elendigheten de opplever på daglig basis. 
Grönlund skildrer en verden hvor marginene er ørsmå, hvor alt er midlertidig, og hvor selv noe så grunnleggende som det å ikke svikte vennene sine krever mer enn de aller fleste av oss noensinne har vært nødt til å ofre. 

Dermed blir historien om det vekselvis desperate, mistenksomme og hudløse vennskapet mellom Minna og Katja et portrett av en verden på siden av det skandinaviske samfunnet, hvor det er umulig å vinne, og hvor livet handler om å manøvrere mellom dårlige valg. 
I den sammenheng framstår beslutningen om å skildre Minna som et produkt av denne tilværelsen, snarere enn å bruke hennes skjebne som en trussel mot en sårbar kvinnelig hovedperson, som et svært beundringsverdig grep. 

Presis «Flukten» er en film hinsides uskyld og gode hensikter. 
Det finnes naturligvis en bekymret offentlighet, men de ulike hjelpetilbudene er mer opptatt av å følge sine egne retningslinjer enn av å legge til rette for de som trenger det. 
Minna har på sin side verken tid til takknemlighet eller råd til sentimentalitet, og tar seg med største selvfølgelighet til rette på hospitser, campingplasser og kommunale leiligheter. 

Peter Grönlund har satt sammen en usedvanlig rik og presis miljøskildring som går i rette med tradisjonelle filmatiske framstillinger av rusmisbrukere, vinningskriminelle og – ikke minst – kvinner. 
Altså er «Flukten», i likhet med Jonas Carpignanos «Middelhavet», en fiksjonsfilm hvis største bragder er av dokumentarisk karakter. 
",1
"Hollywood har et aldersproblem
Men Zach Braffs «Goin in Style» er et sjarmerende substitutt for kapitalismekritikk. 

FILM: 
Hollywood har et aldersproblem. 
Ikke bare har den amerikanske underholdningsbransjen nedarvede ideologiske motforestillinger mot å plassere kvinner over 40 foran kamera, den sitter sitter også på et overskuddslager av ikoniske mannlige skuespillere i 70- og 80-åra som den tilsynelatende verken vet hva den skal gjøre med eller hvordan den skal erstatte. 

Samfunnskritisk 
På 10-tallet har Hollywood nærmet seg denne eldrebølgen på to måter: 
Den ene er en type film som bygger på at ideen om at mennesker over 50 har romantiske følelser og seksuelle drifter er morsom i seg selv, og den andre er en form for samfunnskritikk, hvor gamle, rettskafne menn bekrefter publikums følelse av at noe er grunnleggende galt med dagens amerikanske samfunn. 
Førstnevnte kategori spenner fra romantiske komedier som «It’s Complicated» til lytekomikk à la «Dirty Grandpa», mens samfunnskritikken kommer til uttrykk i alt fra Robert 
De Niros skuffelse over moderne etikette i «The Intern» til Denzel Washingtons brutale rettferdighetsutøvelse i «The Equalizer». 

Zach Braffs remake av Martin Brests «Going in Style» fra 1979 plasserer seg et sted mellom disse to ytterpunktene, der den trommer sammen Morgan Freeman, Michael Caine og Alan Arkin for en kuppfilm som er mer «Hell or High Water» enn «Olsenbanden». 
De tre tidligere stålarbeiderne får nemlig pensjonene sine kansellert når selskapet outsourcer driften til Asia, og dette blir dråpen som får begeret til å flyte over for trekløveret som har sett seg grundig lei på å stå nederst på rangstigen i et samfunn som for lengst har avskaffet respekten for sine eldre. 
Og dermed bestemmer de seg for å rane den samme banken som er i ferd med å tvinge Caines rollefigur Joe og hans datter og barnebarn ut av hjemmet deres. 

Subversiv «Going in Style» er kanskje regissert av Braff (hvis regidebut «Garden State» noe ufortjent på et tidspunkt ble utropt til selve symbolet på alt som var galt med amerikansk indiefilm), men føles på alle måter som et studioprodukt. 
Dette er godmodig og sjarmerende underholdning innenfor standardiserte rammer, som ved å ta utgangspunkt i en utbredt og voksende misnøye med visse aspekter av moderne kapitalisme gir inntrykk av å faktisk ha noe på hjertet. 

Samspillet mellom de tre hovedrolleinnehaverne sitter godt – faktisk så godt at det er mulig å se gjennom fingrene med den banale fysiske komikken – ikke minst er det gledelig å se 83 år gamle Arkin i en større rolle igjen. 
Men selv om «Going in Style» er underholdende historie om å hevne seg på onde finansfolk er den også et klassisk eksempel på hvordan underholdningsindustrien gjør retningsløs misnøye med den globaliserte kapitalismen til en vare i dette samme systemet. 
Den beste vitsen spares da også til rulleteksten dukker opp på lerretet, for det er først da det blir klart at også dette er en film produsert av tidligere Goldman Sachs-visepresident og USAs nåværende finansminister Steven Mnuchin. 
",1
"Det sitrer når de ikoniske røde flettene for første gang skimtes i et togvindu
Anne Shirley er en heltinne av vår tid. 

ANMELDELSE: 
Å lage en ny tv-serieversjon av den kanadiske jentebokklassikeren «Anne fra Bjørkely», er ikke bare å legge hodet på hoggestabben, men å lenke seg fast til den samtidig. 
Det sitrer, for å bruke heltinnens egne ord, når de ikoniske røde flettene hennes for første gang skimtes i et togvindu i den nye serien. 

Det er nok ikke få popkulturskribenter som på et eller annet tidspunkt har identifisert seg kraftig med den frittalende lesehesten. 
En ny versjon er dømt til å skuffe noen. 

Amerikanske kritikere har kalt «Anne with an E» for en mørk og dyster utgave av den idylliske fortellingen, som mange av oss husker aller best fra tv-skjermen på 80-tallet. 
Og noen har offet seg om magien som har forsvunnet fra barndommens Bjørkely. 
Jeg kan ikke si meg helt enig med noen av dem. 

Moderne fortelling 

L.M. Montgomery skrev totalt seks bøker med Anne Shirley som hovedperson, fra 1908 til 1939, samt flere fra samme univers. 
«Anne with an E» følger henne det første året hos søskenparet Cuthbert, som adopterer den foreldreløse 11-åringen. 
Serien er tro mot Montgomerys univers, med sin blanding av varm nostalgi og moderne tematikk. 
Den feministiske grunntonen («Jenter kan gjøre alt det gutter kan, og mere til!»), karriere versus familie-diskusjonen, og måten vi møter folk som er eller tenker annerledes – alt er relevant i dag også. 
Og den relevansen har serieskaperne visst å utnytte. 

Det er tydelig i episoden der Anne får mensen, og hviske-diskuterer opplevelsen med venninnene: 
«En kvinnes syklus er full av skam», sier en av dem etter å ha hysjet på henne. 
«Hvorfor det?», spør Anne, som ikke har hatt den samme normbaserte oppveksten som resten av gjengen. 
«Hvorfor forstår du aldri noe?» er svaret. 
Mens vi tenker at Anne forstår mest av alle. 
Over 100 år senere er mensen fortsatt ganske tabu. 
Hvorfor det, egentlig? 

Billedskjønn verden 

Joda, det er mørke og dramatiske episoder her: 
Hjerteskjærende dødsfall, kidnappingsforsøk og ikke minst glimtvise tilbakeblikk til Annes liv før Bjørkely, fylt med mobbing og mishandling. 
Noe annet ville blitt i overkant idylliserende i 2017. 

Men skurkene er sjablonger, og serien for øvrig er full av velmenende voksne som smelter i møte med Annes energi og ukuelige optimisme. 
Slik sett er det en klassisk, trygg og ganske sentimental familieserie. 

Koloritten er også overveiende romantisk: 
Vi bader i blomster og varme farger, og den nydelige introen er som tatt rett ut av en av Stian Holes bildebøker. 
Det er en billedskjønn verden å drømme seg inn i, verdt Annes teatralske lovprisninger. 

Lesbisk forbilde 

Amybeth McNulty spiller henne med en nesten overspent inderlighet. 
Anne er en intens, men også moderne heltinne: 
Hun krever sin plass, unnskylder seg ikke, og setter fingeren på idioti som andre bare tar for gitt. 

Flere litteraturvitere har tolket Anne-bøkene inn i en skeiv kontekst. 
Kjærlighetserklæringene til bestevenninna Diana Barry er definitivt ikke underspilt i denne serien, men det er heller ikke spenningen mellom Anne og Gilbert Blythe, som her har blitt nærmest usannsynlig smart og heltemodig drømmeprins. 

Men Anne har fått et lesbisk forbilde i gamle Josephine Barry. 
Når Anne – dramatisk som vanlig – erklærer at hun og den ugifte tanten har til felles at begge klarer seg uten kjærlighet, svarer Miss Barry at hvis hun tror det om seg selv, så ligner de hverandre ikke det minste. 
Hun er sønderknust etter tapet av sin kvinnelige «sjelevenn». 

«Anne with an E» er en historie om kjærlighet i alle former. 
Mellom (adoptiv)foreldre og barn, søsken, venner, kjærester og gamle ektepar. 
Anne er kanskje den eneste som går med hjertet utenpå, men kjærlighetstemaet går som en glødende tråd gjennom hele serien. 
",1
"Endelig en norsk tv-serie som fortjener å bli snakket om i lunsjen
«Nobel» tør å være samfunnsaktuell og viktig, og klarer å underholde oss samtidig. 

«Nobel» er tv-serien alle kommer til å snakke om i høst. 
Ikke bare fordi den er NRKs nye søndagsserie, og slike snakker vi om i lunsjen uansett. 
Nei, denne fortjener å bli diskutert. 
Og den åpner perfekt: 

Løytnant Erling Riiser (Aksel Hennie) sitter i en militærleir i nattemørket og prater med den ti år gamle sønnen sin på Skype. 
Det er tett og nært, både i bildeutsnitt og samtale: Middag, matteprøve. 

Og så: 
«Alle spør om jeg er redd, pappa.» 

Vi zoomer opp og ut, til hele leiren ligger under oss. 
De innmurede teltene til den norske spesialstyrken i Afghanistan. 
Lys i mørket. 
Men trygt? 
Far og sønn fader ut, en sambandsstemme begynner å snakke om et selvmordsangrep som må avverges, og så er vi i dagslys igjen, på vei ut på oppdrag. 
Til det første av de mange nervepirrende øyeblikkene som fyller thrillerserien, som har som mål å ta oss med dit journalister og dokumentarfilmskapere ikke slipper til. 

Mye på spill 

Den forsøker nok også å vise hvorfor vi ikke slipper til. 
«Nobel» tegner et lite flatterende bilde av avsløringshungrige journalister, og et desto mer sympatisk portrett av norske spesialsoldater. 
Vi skal visst være glade for at noen er der ute og tar de tøffe valgene for oss. 
Som hvorvidt de skal skyte en unge i hodet eller ikke, fordi han ser ut til å ha bombevest på seg. 

Erling Riiser er en snartenkt hardhaus med samvittighet, han er mannen du ville tatt med deg i krigen, rett og slett. 
Kona Johanne (Tuva Novotny) er like dyktig i sin jobb som sekretariatsleder i utenriksdepartementet. 
Scenen der hun smalltalker seg ut av en diplomatisk krise på Konserthuset skal åpenbart svare til ektemannens bombehåndtering. 

Kjappe avgjørelser, høy puls og mye på spill i begge scener, men i den ene står det om liv, i den andre om 30 milliarder kroner. 
Og her ligger noe av konfliktstoffet. 

To tidsplan 

Åpningsbildet av den norske militærleiren i Afghanistan kan sees som et bilde på Norge som fredsnasjon: 
Et lite land som forsøker å skape fred i den store verden, men som skal passe på seg sjøl samtidig. 

Hva vil det si å være nøytral? 
Hva betyr det å være nobel? 
Hvor mye vold må til for å skape fred? 
Og hvor mye er vi villige til å ofre i fredens tjeneste? 
Det er noen av spørsmålene vi inviteres til å grunne over i roligere sekvenser. 
Vi følger to ulike tidsplan, noe som gir god rytme til fortellingen. 
På nåtidsplanet handler det om Erlings første dager hjemme i Oslo, etter et ikke helt vellykket opphold i Afghanistan. 
Hva som har skjedd, blir gradvis avdekket gjennom tilbakeblikk. 
Hendelsene forfølger ham hjemme i Norge, og påvirker selvsagt også arbeidet til kona. 
Og vice versa. 
En heroinavhengig pappa, nydelig spilt av Samuel Fröler, samt en litt for sjarmerende bistandsarbeider (Mattis Herman Nyquist) skaper ekstra turbulens. 

Troverdig 

Dette er ingen karakterdrevet serie, men dialoger og rolletolkninger framstår som troverdige – i alle fall for en seer uten militærbakgrunn. 
De har til og med klart å snike inn bakgrunnsinfo om karakterene på en naturlig måte. 
Johanne Riiser og sekretæren Charlotte (Heidi Toini) sin «walk and talk» i første episode er et skoleeksempel. 
Novotny spiller toppbyråkrat med akkurat passe blanding av tvil og autoritet. 
Anders Danielsen Lie leverer en typisk Danielsen Lie-tolkning av en desillusjonert kriger, mens Christian Rubeck er strålende som halvslesk utenriksminister med store ambisjoner. 
Hennie er solid som presset helt. 
Litt mindre heltedyrking på manussiden hadde riktignok ikke skadet, Erling Riiser er en nokså kjedelig hovedperson, sammenliknet med mange sammensatte actionhelter vi har møtt i andre serier de siste åra. 

En god tv-serie får oss til å heie på de kjipe folka, en veldig god serie på de kjipe handlingene. 

Johanne Riiser ville ikke vært min favorittperson i det virkelige liv, men jeg er helt med henne når hun hamler opp med den naive nobelkomitélederen, som kommer trekkende med en brysom ytringsfrihetsforkjemper akkurat når den viktige handelsavtalen skal undertegnes. 
For ikke å snakke om forsvarslederen som får politietterforskeren til å lyve på pressekonferanse, i nasjonens tjeneste. 

Ikke perfekt 

«Nobel» er ikke perfekt. 
Serien kunne godt gravd litt mer i materien, så aktuell som den er. 
Joda, du må nok knuse noen egg for å lage omelett, også når det handler om krig og fred. 
Her diskuterer vi hva det innebærer i praksis, men så veldig dypt går vi strengt tatt ikke. 
For mye henges på enkeltpersoner, og for lite løftes opp til et eksistensielt nivå. 
Slik blir det vel når vi skal få plass til så mange spenningstopper og agn i hver episode – her får vi til og med noen ordentlige overraskelser underveis. 

Vi får nøye oss med å konstatere at vi endelig har fått en norsk serie som tør å være samfunnsaktuell og viktig, og klarer å underholde oss samtidig. 
Og som faktisk er spennende, hele veien til mål. 

Kort sagt: 
Gi oss en oppfølger, NRK! 
",1
"Netflix’ nye true crime-håp er noe av det mørkeste du får se på TV denne våren
Hva foregikk bak lukkede dører på jenteskolen? 

Etter å ha sett filmen «Spotlight», burde vi kanskje ikke la oss sjokkere av hva katolske prester i USA har fått seg til å gjøre med barn, og hva kirken har gjort for å dekke over det. 
Men dokumentarserien «The Keepers», som kommer på Netflix neste uke, åpner nye, mørke rom. 

Serien har blitt omtalt som den nye «Making a Murderer». 
Den skiller seg ut på true crime-markedet, med en særlig grell historie om drap, overgrep og maktmisbruk, og - ikke minst - med et nokså uortodokst detektivpar. 

Helgenfigur 

De to bestemødrene Gemma Hoskins og Abbie Schaub blir introdusert som «bulldoggen» og «den intellektuelle»: 
Den ene knallgod til å stille folk til veggs, den andre en søt og småfnisende research-ekspert. 
Sammen bruker de pensjonisttilværelsen på å lete etter svaret på hvem som drepte engelsklæreren deres i Baltimore i 1969. 

26 år gamle Catherine Cesnik var en ekstremt populær nonne, beskrevet nærmest som en helgenfigur: 
Strålende vakker, intelligent og omsorgsfull, en som virkelig så elevene sine. 
Det store spørsmålet er om hun la merke til så mye at det kostet henne livet. 
For på den katolske jenteskolen Keough High School foregikk det åpenbart mye bak lukkede dører. 

De sterkeste partiene i de tre episodene jeg har fått se, er intervjuene med tidligere elever som forteller i detalj om overgrepene de skal ha blitt utsatt for av to prester ansatt ved skolen. 

Begge prestene er nå døde, og de ble aldri dømt. 
To av kvinnene tok saken til retten i 1994, men vant ikke fram. 
En av dem var Jean Wehner. 
Hun stod aldri fram offentlig i forbindelse med rettssaken, men det gjør hun her. 
Og hun forteller så åpent og reflektert om overgrepene og konsekvensene av det at jeg håper det blir sett av alle som jobber med overgrepsofre. 

Djevelsk prest 

Wehner var den første som rettet en anklage mot prestene, da hun tok kontakt med det lokale bispedømmet i 1992. 
Ifølge henne selv hadde hun fortrengt det med det samme hun var ferdig på skolen, over 20 år tidligere. 

Hennes beskrivelse av hvordan minnene kom fram i forbindelse med bønn, ligner partier fra Vigdis Hjorths mye omtalte fjorårsroman «Arv og miljø». 
Også det en historie om en voksen kvinne som plutselig husker, etter å ha lagt lokk på de vonde minnene i flere tiår. 

Er det mulig å glemme så grufulle opplevelser? 
Wehner sier hun fryktet at hun var gal, helt til hun fikk kontakt med andre kvinner som hadde opplevd det samme. 
Alle var skremt til taushet av en mann som, i kontrast til den helgenaktige nonnen, framstilles som djevelen selv. 
Fader Joseph Maskell skal ha hentet jentene ut av klasserommene midt i undervisningen, for å forgripe seg på dem på kontoret sitt. 
Både alene og sammen med andre menn, deriblant lokale politifolk. 

Til overflaten 

Koret av mørke historier suppleres med svarthvitt-filmede rekonstruksjoner og stemningsbilder - dystre, men også klisjéfulle. 
Og selv om saken får en grundig gjennomgang, blir presentasjonen av og til rotete: 
Nye fjes introduseres vel plutselig, og enkelte tråder følges ikke opp. 
Det meste som kommer fram i de første episodene har da også vært omtalt i amerikanske aviser før. 
Men kanskje kommer det større avsløringer etter hvert. 

«The Keepers» starter på loftet hos en gammel journalist, som leter fram artikkelserien han skrev om saken i 1994. 
«Du begynner å spørre deg selv: 
Hva er fortiden?», sier han om arbeidet med saken, som han aldri har sluppet helt. 
Det er en fin prolog for en dokumentarserie som ser ut til å ville vise at alt før eller siden kommer til overflaten, om det virker aldri så glemt, dødt eller begravet. 
",1
"Så døll at kvalitet blir likegyldig
Anmeldelse: 
«Ben-Hur» 

FILM: 
Som en av de heteste konkurrentene til statusen som den begredelige blockbustersommeren 2016s største flopp, er Timur Bekmambetovs «Ben-Hur» et interessant studium. 
Problemet med denne femte filmatiseringen av Lew Wallaces roman er nemlig ikke egentlig at den er spesielt dårlig, men at den lyser kjedsomhet og mangel på kulturell relevans lang vei. 

Traust 
Og hvis «Suicide Squad»s kommersielle suksess har lært oss noen ting som helst om filmklimaet anno 2016, er det at en forlokkende markedsføringskampanje er langt viktigere enn både kritikere og publikums definisjoner av kvalitet. 
I henhold til tradisjonelle kvalitetskriterier er «Ben-Hur» en bedre film enn «Suicide Squad», men i motsetning til David Ayers mye omtalte blockbuster, er den også en film det nærmest er umulig å bygge opp noen form for entusiasme for. 
Faktisk kan man spørre seg hvorvidt MGM hadde andre grunner til å lage denne filmen enn gammel vane; studioet har som kjent filmatisert Wallaces bok både i 1925 og 1959. 

Historien om den jødiske fyrsten Judah Ben-Hur som forrådes av sin romerske barndomsvenn (og i denne utgaven også adoptivbror) Messala, og tar sin hevn i Pontius Pilatus’ gladiatorarena, er en Hollywood-fortelling av klassisk støpning. 
Likeledes er det noe påfallende gammeldags og amerikansk over dens framstilling av Jesus Kristus, som både er evangeliserende og ærbødig på grensa til det ufrivillig komiske. 
Det store spørsmålet er imidlertid hvorfor publikum skulle velge å flokke til en såpass traust storfilm som dette i dag, og dét gir aldri Timur Bekmambetov noe godt svar på. 

Overflødig «Ben-Hur» er skrevet og konseptualisert som om ingenting hadde skjedd i blockbustersjangeren siden 80-tallet, men regissert med den vektløse larmen og sjarmløse vreden til en 2016-film. 
Og det hjelper naturligvis ikke at hovedrollene spilles av Jack Huston og Toby Kebbell, to briter med kronisk selvtilfredse ansikter som mangler filmstjernekarismaen som skal til for å blåse liv i denne støvete, sepiafargede forestillingen. 

For på tross av at vognløpet som hele filmen er bygget opp rundt er genuint nervepirrende – og dessuten avsluttes med en klassisk replikk fra Pilou Asbæk alias Pontius Pilatus – jobber resten av produksjonen hardt for å formidle det faktum at den er grunnleggende overflødig. 
Og hvis en stor, dyr og bråkete film som dette ikke så mye som et sekund greier å skape en følelse av at man går glipp av noe vesentlig hvis man velger å ikke se den, er spørsmålet om kvalitet til syvende og sist likegyldig. 
",0
"Oscar-favoritten: rørende film om et vanskelig liv
«Moonlight» dveler ved de vakre øyeblikkene. 

FILM: 
Det er så mye Little (Alex R. Hibbert) ikke kan sette ord på. 
Det har mange grunner. 
Det har å gjøre med at gutten med vidåpne øyne og sammenknepet munn kommer fra en sementhard del av Miami, Liberty City, der innbyggernes ordforråd jevnt over er knøttlite og knurrende. 
For noen synes det bare å bestå av begrepene som er knyttet til kjøp og salg av crack. 
Det har å gjøre med at faren er forsvunnet og moren et dophue som gjør sporadiske, men valne, forsøk på å oppdra sønnen. 
Og det har å gjøre med at Little er annerledes, at han har en mykhet eller kurve i seg som de andre guttene aner, og som gjør at han alltid er den de løper etter når de trenger noen å banke opp. 

Sanselig og symbolsk 

Barnet Little blir tenåringen Chiron (Ashton Sanders), som er guttens egentlige navn, og så den voksne Black (Trevante Rhodes), gatenavnet til mannen som på det stadiet ikke lenger virker myk. 
Han er stadig like ordknapp. 
Det er noe nettopp ved tausheten som gjør «Moonlight» til en så sanselig og symbolsk film, en som fanger vanskelige følelser og en angende opplevelse av verden på en sterkere måte enn om de samme følelsene hadde blitt satt ord på. 

Chiron hører til en verden der potensielle farer, vold og trakassering, er over alt, og der tilfluktsrommene er få og små. 
Likevel er det ingen ordinær lidelseshistorie, og den er langt fra nedslående eller utmattende å se på. 
Snarere er det snakk om at tilfluktsrommene eller øyeblikkende med fred eller nærhet til noen andre, intense og flyktige som de er, får en egen skjønnhet og tyngde. 
Tarell Alvin McCraney, som har skrevet det sterkt selvbiografiske manuset til «Moonlight», vokste selv opp i Liberty City. 
Han minnes en verden der han måtte være akutt bevisst på alt som var verdifullt, fange det og ta det inn, fordi det kunne forsvinne på et blunk. 
Det er denne tilstedeværelsen som preger «Moonlight». 

Omsorgsfull langer 

Filmen er nominert til åtte Oscar, deriblant beste film. 
Blant skuespillerne er det Naomie Harris og Mahershala Ali som er nominert i rollene som henholdsvis Chirons narkomane mor og narkolangeren som hjelper ham. 
Nominasjonene gjenspeiler muligens at Harris og Ali er de mest profilerte av skuespillerne, for det spilles flott over det hele. 
Skuespillerne som spiller Chiron er ikke så like rent fysisk, men overbeviser likevel om at de er samme person, gjennom de sammenknepne leppene og det vidåpne blikket. 

Men Alis Juan er en fin skikkelse, en usentimental gangster som skjønner at Little trenger hjelp, som uten store fakter gir ham noen verktøy for å takle tilværelsen; lærer ham å svømme og gir ham et nytt syn på skjellsordet «faggot», som de andre guttene stadig kaster etter ham. 
Harris’ mor er en av disse desperate rolletolkningene med ville øyne. 
Egentlig er Harris bedre i roller som kaller på noe mer behersket og elegant, men det er også noe ekte og rått over moren som instinktivt skjønner hvorfor sønnen hennes hele tiden havner i trøbbel, og er klar over hvordan hun selv kommer til kort. 

Bygger seg opp 

Likevel er det den tredje akten som har den den sterkeste nervetråden tredd gjennom seg. 
Det er da den tredje inkarnasjonen av den samme, ensomme gutten, Black, får en utstrakt hånd fra fortiden og griper den, umiddelbart og hardt, selv om det er risikabel. 
Det munner ut i en rørende avslutning på en film fra en liten og hard verden, men som når ut langt utover den. 
",1
"Gjennomsnittlig jungeleventyr
Anmeldelse: 
«The Legend of Tarzan» 

FILM: 
Nostalgi er en lengsel etter følelser man ikke lenger har tilgang på, og, i forlengelse av dette, en lengsel etter omstendighetene og situasjonene som disse følelsene utspilte seg i. 
Det store spørsmålet som melder seg i møte med David Yates’ «The Legend of Tarzan» er dermed nøyaktig hva Warner Bros. trodde verden lengtet etter da de fikk det for seg at mennesker i 2016 ønsket seg et gjensyn med Edward Rice Burroughs’ 104 år gamle jungelkonge. 

Arketypisk Tarzan er en arketypisk vestlig figur. 
Han er den britiske adelsmannen som kan kanalisere dyrerikets villskap; den hvite mannen som omfavnes som en helt av primitive afrikanere; den foreldreløse gutten med dobbel identitet og overmenneskelige evner som slites mellom to verdener. 
Tarzan er en proto-superhelt, en pubertal maktfantasi, og et uttrykk for et verdensbilde som stammer fra tiden da Det britiske imperiet var så stort og mektig at det tvang resten av verden til å se på seg selv med engelske øyne. 

Som James Bond framstår Tarzan derfor i dag som en historisk anakronisme: 
Imperiet som fødte dem er oppløst (selv det moderne Storbritannia knaker i sammenføyningene), og overklassen de begge er uløselig knyttet til er mindre populær enn på mange tiår – hvis ikke også århundrer. 
Og likevel overlever altså disse gallionsfigurene, ikke på tross av at de avviser den moderne verdens kompleksitet, men på grunn av det. 

Adelig For å få et demografisk sammensatt publikum til å sympatisere med en slik helt har filmskaperne likevel valgt å helgardere seg ved å sette den hvite frelseren (Alexander Skarsgård) opp mot Kong Leopold II av Belgia, som er det nærmeste vestlig historie kommer pur, karikert ondskap på denne siden av nazistene. 
Leopold er representert ved sin utsending León Rom (karikert ondskap-spesialist Christoph Waltz), som har lovet den lokale krigsherren Mbonga (Djimon Hounsou) hans erkefiende Tarzan i bytte mot Kongos diamanter. 

Tarzan er på sin side tilfreds med tilværelsen som adelsmann i England, og det er først når amerikaneren George Washington Williams (Samuel L. Jackson) forteller ham om Leopolds overgrep i Kongo, at han og kona Jane (Margot Robbie) begir seg tilbake til gamle trakter. 
Gjensynsgleden blir imidlertid kort, for det tar ikke lang tid før Rom og hans menn slår til, og dermed er det duket for en drøy time med det som best kan beskrives som spektakulært gjennomsnittlig blockbusteraction. 

Animert Skarsgård gjør sitt beste for å tilføre tittelfiguren et snev av personlighet, men til syvende og sist er det musklene og den lave fettprosenten hans som definerer rolletolkningen: 
Hans imponerende fysikk er nemlig det ene taktile holdepunktet i en film som er satt sammen av datagrafikk og kunstig utseende studioopptak, der han slåss, bykser og svinger seg gjennom jungelen. 

Samtidig er det betegnende for filmen at ingen av actionscenene er mer fengslende enn de første bildene av Tarzans deformerte hender eller scenen der Waltz reagerer på Robbies kommentar om at barten hans er skjev. 
Hvis dagens kinopublikum virkelig har et nostalgisk forhold til Tarzan er dette neppe høydepunktene de har gått og ventet på. 
",0
"Ingen tvil om at Whitney Houston var ulykkelig.Men hun forblir vag. 

Whitney Houstons suksess og fall granskes i «Whitney: Can I Be Me» 

FILM: 
Stakkars lille rike flinke pike. 
Nei, virkelig. 
Stakkars. 
Er det noe du ikke vil nære fnugg av tvil om etter å ha sett «Whitney: Can I Be Me?», så er det at Whitney Houston var svært ensom og dypt ulykkelig. 
Hun hadde stemmen og skjønnheten, og skjøt som en nyfønet rakett fra ghettoen og til toppen av poplistene, med et utseende som fikk skarene av hengivne fans til å tro at hun aldri hadde sett noe råere enn kanskje en «Tom og Jerry»-episode. 

Tar tak i ryktene 

Men Whitney var allerede gatesmart, allerede igang med narkotikavanen som skulle følge henne gjennom det 48 år lange livet. 
Regissørene Broomfield og Dolezal mer enn antyder, også i tittelen, at det å basere livet på et image som sto langt fra hennes egentlige identitet, var med på å gjøre Whitney til en plaget person. 

Noe annet de mer enn antyder: 
At ryktene om at Houston var bifil var sanne, og at hun hadde et forhold til den lesbiske bestevenninnen Robyn Crawford. 

Dette kunne vært gjort med tusen former for smakløshet. 
Men «Whitney: Can I Be Me?» er en solid og grundig dokumentar, der intervjuene virker drevet av genuin nysgjerrighet på å finne ut hva som dro Whitney ned fra toppen av verden og inn i en forvirret spiral av stoff og alkohol. 
Det kommer knapt som noe sjokk at én av dem som trekker i den retningen, er den aggressive og usikre ektemannen Bobby Brown. 
Heller ikke sjokkerende: 
At Brown ikke har stilt opp for filmskaperne. 

Sjablongaktig 

Vennene og bandmedlemmene som har sagt ja til å bli intervjuet, fremstår for det meste som reflekterte og ettertenksomme. 
Men den fortvilede Whitney selv blir liksom aldri ordentlig interessant; hun er dypt troende og lider under sterk skyldfølelse, men fremstår ellers som litt fjern og kanskje kjølig. 
Det er vanskelig å få ordentlig tak på henne, og hennes egne sikkert kompliserte følelser og tanker om alt som skjedde med henne. 

Kanskje har det mer å gjøre med hovedpersonens begrensninger enn med filmskapernes innsats, men etter alt de gjør for å finne ut av Whitney Houston, fremstår hun faktisk som et litt sjablongaktig sentrum for en fascinerende historie. 
",1
"En blockbuster bygget etter særnorske spesifikasjoner
«Kongens nei» er ikke bare Erik Poppes hittil beste film, den er også en oppvisning i moderne norsk nasjonalromantikk. 

FILM: 
Dersom det noensinne har eksistert en film som er skreddersydd for å appellere til det norske kinopublikummets særegne preferanser, er det Erik Poppes «Kongens nei». 
Det norske folk flokker nemlig kun til norske filmer i stor stil dersom det å løse billett bærer preg av en nasjonal dugnad eller patriotisk plikt, og hva er vel bedre egnet til å lokke fram denne følelsen enn et påkostet drama om kongehuset og andre verdenskrig? 

Kongen Men selv om «Kongens nei» er en kransekake av filmatisk nasjonalromantikk, er den en sjeldent vellaget og smakfull sådan. 
Smakfullheten skyldes i hovedsak danske Jesper Christensen, som gjør en formidabel innsats som Kong Haakon VII, og hvis rolletolkning på mange måter speiler den rollen kongen selv var nødt til å spille i det offentlige: 
Hverken Christensen eller Haakon hadde mandat til å si rett ut hva monarken innerst inne mente, og dette resulterer i en indre kamp hvor tanker og følelser hele veien brytes mot hverandre bak danskens uutgrunnelige mine. 

Christensens subtilt uttrykksfulle spill utgjør filmens ryggrad, og har inspirert Poppe til å legge seg på en langt mer tilbakeholden linje enn vanlig. 
For selv om hovedingrediensene er følelsesladede størrelser som familie, plikt og nasjonal suverenitet – altså vår ære mer enn vår makt – er filmen på sitt mest intense i scenene der kongen strever med sin samvittighet alene, og strever med å legge bånd på seg i samtaler med Kronprins Olav (Anders Baasmo Christiansen) og den tyske diplomaten Curt Bräuer (Karl Markovics). 

Kronprinsen 
De lærde vil uunngåelig strides om hvorvidt skildringen av kongehuset og regjeringen Nygaardsvolds håndtering av disse tre døgnene i april 1940 er historisk korrekt, men fra et lekmannsperspektiv er det først og fremst framstillingen av Olav som er interessant. 
For hvis Kong Haakons avvisning av tyskernes krav om kapitulasjon ble definerende for hans regjeringstid, er Baasmo Christiansens tolkning av kronprinsen selve prototypen på den nasjonale identiteten etterkrigstidens og den tidlige oljealderens Norge arvet av motstandsbevegelsen. 

Den framtidige folkekongen er frittalende, handlekraftig og prinsippfast, men likevel ikke redd for å ta noen snarveier når de folkevalgte ikke forstår situasjonens alvor. 
For der Christensens motsetningsfylte Haakon er like deler privatperson og seremoniell figur, er Baasmo Christiansens Olav fra naturens side en vandrende inkarnasjon av den norske folkesjelen. 
Det er en rolle som kler ham forbausende godt – ikke minst synes 40-tallets litt stive og formelle uttrykksformer å lokke fram en ny kompleksitet hos Norges største filmstjerne. 

Hele kongeriket 
Det er all grunn til å være kritisk til norsk filmbransjes stadig mer utilslørte nasjonalromantiske tilbøyeligheter, men hvis man har sansen for slikt – og det finnes det minst én million nordmenn som har – finner man få bedre muligheter til å kjenne blodet bruse i kinomørket enn «Kongens nei». 

Den beste måten å forstå denne filmen er nemlig ikke som et drama om krig og fred, men en blockbuster bygget etter særnorske spesifikasjoner. 
Ambisjonene og virkemidlene er de samme, men der amerikanerne liker glamorøse filmstjerner, store eksplosjoner og pirrende romanser, foretrekker vi nordmenn kongehus, andre verdenskrig og trofaste gjenfortellinger av nasjonale myter. 
",1
"Nettfenomenet som endte i drapsforsøk og tragedie
HBOs dokumentarfilm er skremmende på mange plan. 

Wisconsin, en mai-lørdag i 2014. 
Etter et overnattingsselskap lurer to 12 år gamle jenter en klassevenninne ut i skogen og stikker henne 19 ganger med en kjøkkenkniv. 
Knivbladet er bare millimeter unna å treffe hovedpulsåren, men offeret overlever mot alle odds. 

Etter at de er arrestert forteller jentene at de var befalt å utføre handlingen av den høye, dresskledde og ansiktsløse skapningen Slenderman. 

Krim og grøsser 

HBOs to timer lange tv-dokumentar er altså en krimfortelling der man allerede vet hvem som gjorde forbrytelsen. 
Men så er også skyldspørsmålet det minst interessante av alt denne filmen – dels grøsser fra virkeligheten, dels true crime-doku – tar for seg. 

Gjennom «Making a Murderer»-aktige opptak fra avhør og rettsprosesser, intime og til dels meget utleverende intervjuer med de to jentenes familier, samt analyser fra et bredt spekter av eksperter (inkludert riksateisten Richard Dawkins, opphavsmannen til begrepet meme), dannes et komplekst, skremmende og dypt tragisk bilde av hva som fikk disse jentene til å gjøre det de gjorde. 

Nettfenomenet som fikk sitt eget liv 

Slenderman har sitt opphav som nettfenomen, en sveitsisk lommekniv av en busemann som startet i 2009 som et bidrag til en konkurranse om å forfalske det mest overbevisende paranormale fotografiet. 
Man kan trygt si at det lyktes, med internett som forsterker vokste Slenderman til å bli noe langt utenfor skaperens kontroll. 

Den kollektive internettbevisstheten utvidet mytologien rundt Slenderman, tomrommet der ansiktet hans skulle være var et perfekt lerret å projisere enhvers dypeste frykt og mørkeste ønsker på – hva enn det måtte være. 
Han ble et monster som drev barn til vanvidd, en alvekonge som lokket dem til seg og gjorde dem til sine disipler. 
Det ble skapt nye kornete bilder, mystiske memes og falske videoer, og for hvert nye tilskudd ble det vanskeligere og vanskeligere å spore tilbake til kilden, å falsifisere, å skille myten fra virkeligheten. 

Drømmeverden 

For de to jentene, mistilpassede nestentenåringer i en traumatiserende brytningstid, ble fenomenet en drømmeverden å flykte inn i der de sammen, i en slags folie à deux – en galskap for to – kjente en hypnotisk dragning mot den mørke herren, og overbeviste hverandre om at det krevdes et blodoffer for at de skulle få bli hans tjenere. 

Denne tiltrekningen går paradoksalt nok ofte hånd i hånd med frykten for Slenderman. 
Selv om motivene hans varierer fra historie til historie, er en hyppig gjenganger at han forfølger barn, aldri gir dem fred, og både stjeler sjelene og ødelegger familiene deres. 

Den tragiske ironien er at slenderman ikke trengte å være virkelig for å gjøre nettopp dét mot disse barna og deres pårørende. 

På grensen til spekulativ 

Filmer som dette er blant de vanskeligste å gi terningkast til. 
På den ene siden er den uhyre vellaget, og historien den forteller er både fascinerende, rystende, og, etter min mening, viktig langt utover denne konkrete hendelsen. 

På den andre siden er den på grensen til spekulativ. 

Filmen mesker seg i formgrep og konvensjoner fra grøssersjangeren: foruten en anselig dose Slenderman-ikonografi får vi mørke skoger, skummel musikk, og både tilsiktet og utilsiktet bruk av negativt rom, der vår egen fantasi må fylle inn hva som lurer i skyggene eller rett utenfor billedkanten. 
Det vi kan se vil aldri kunne være mer skremmende enn det vi akkurat ikke får se. 

Å benytte seg av slike manipuleringsteknikker kan gi en emmen smak i munnen når det dreier seg om ekte mennesker og tragiske hendelser, og spesielt når de involverte er så unge som de er. 
I de kliniske avhørene sett fra overvåknings-kameraets fugleperspektiv framstår de to jentene med sine flate og angerløse gjenfortellinger av drapsforsøket ofte som klassiske djevelbarn fra skrekkfilmer. 
I rettsprosessen vi følger blir tolvåringene anonymisert på grunn av sin unge alder (til tross for at de, paradoksalt nok, i utgangspunktet er tiltalt som voksne og risikerer 65 års straff, fordi...vel, Amerika...), med den ubehagelige bieffekten at seeren blir nødt til selv å forestille seg hva som foregår i ansiktene deres, mens kamera hviler på nervøse tenåringshender eller for anledningen nyinnkjøpte goth-sko. 

Filmskaperne er heller ikke spesielt interessert i å fortolke for oss, og konsekvensen er at man fort begynner å fylle inn tomrommene på egen hånd. 
Jeg tok meg flere ganger i å spekulere i hvor mye av jentenes historier som er sann, hvem av dem som fremstår troverdige, og om de prøver å legge skylden på hverandre. 

Følelsen av at man er en kikker i andres tragedier forsterkes i intervjuene med barnas familier (kun de tiltalte, vel å merke. 
Hverken offeret eller hennes foreldre er involvert i dokumentaren, uten at det opplyses hvorfor), der begge foreldrepar utleverer både seg selv og barna sine på det mest intime. 

Men ubehag til tross, disse unike innblikkene er også en av filmens største styrker. 

Mange forklaringer 

I jakten på en forklaring bak det hele er vi innom psykatrien, hvordan moderne myter sprer seg som virus i sinnet, vi er innom to ensomme jenter som fant hverandre og skapte sitt eget, mørke rom der ingen andre slapp inn. 
Innom eventyr, historier og annen virkelighetsflukt som kan være et så flott dike når livets orkaner truer med å flomme over deg, men som man også kan drukne fullstendig i. 

Innom foreldre som både er selvransakende og prøver å fraskrive seg skyld, som må leve alle mødres og fedres verste mareritt: å gjøre alt «riktig», men få «onde» barn, likevel. 

Og vi er naturligvis innom der det hele startet: internett. 
En kodenøkkel som forklarer alt og ingenting, som har all og ingen skyld. 
Internett – den empatibedøvende barnevakten, det ansvarsfragmenterende gjemmestedet. 
Den overforenklede roten til alt ondt i følge noen, slik videospill, fjernsyn, filmer og bøker har vært det for dommedagsprofeter i generasjoner bakover. 
På samme tid både sikkerhetsventil og inkubator for våre mørkeste tanker, og ekkokammeret der vi kan få bekreftet alle våre fantasiverdener og alternative fakta. 

Et sted der det aldri kan bevises at Slenderman ikke finnes. 

Som en av jentene sier i avhør: 
«I just know what the internet has told me.» 

(Det er illustrerende at filmens wikipedia-side i skrivende stund omtaler den som «a completely fictional 2016 American mockumentary», og jeg måtte klø meg i hodet både én og to ganger før jeg avskrev dette som nok et eksempel på sinnrik desinformasjon.) 

Rottefangeren 

En av de mest virkningsfulle passasjene i filmen er en gjenfortelling av Grimm-eventyret om rottefangeren fra Hameln, som først leder byens rotter ut i elven, og så, da han blir snytt for betaling, lokker alle barna inn i fjellet. 

Likhetene med Slenderman er slående, men også hvor lett det er å la seg lede av en forlokkende melodi, hvor tiltalende det kan være å legge sin egen skjebne i andres hender, hvor fort gjort det er å miste av syne konsekvensene av sine handlinger, og hvor vanskelig det er å stoppe når dominobrikkene først har begynt å falle. 

Jentenes folie à deux er bare ett nivå unna våre egne kollektive galskaper, vår egen flokkmentalitet, våre busemenn, fantasiverdener, forenklede fiendebilder og endelige løsninger. 

Vi må alle passe oss for Slenderman. 
",1
"«Drib» er en intrikat labyrint av løgner og halvsannheter
Kristoffer Borglis spillefilmdebut er en upålitelig komedie om energidrikk, markedsføring og midlertidige sannheter konstruert rundt viktige samfunnsspørsmål. 

FILM: 
Alle som ser «DRIB» vil før eller senere stille spørsmålet om hvor mye av det som utspiller seg på lerretet som er sant. 
Historien om komikeren Amir Asgharnejads kansellerte reklamekampanje for en stor internasjonal energidrikkprodusent er nemlig ikke bare for god til å være sann, den er også flettet sammen med arkivklipp fra norsk presse som det oppmerksomme publikum vet at er høyst reelle. 
Det sier derfor mye om Kristoffer Borglis langfilmdebut at dette spørsmålet viser seg å være en av de mindre interessante problemstillingene «DRIB» bringer til torgs. 

Edge «DRIB» er mange ting – en norsk Los Angeles-film, en usedvanlig smart komedie, et innføringskurs i arbeidet til Norges mest interessante tv-komiker, og en tilstandsrapport fra gråsonen der kunst og reklame glir over i hverandre – men først og fremst er den et portrett av den typen midlertidige virkeligheter som i dag omgir oss på alle bauger og kanter. 
Det viktige er dermed ikke hvilke elementer av denne labyrinten av rekonstruksjoner og fiksjonaliserte gjenfortellinger som virkelig har funnet sted, men at tvilen tvinger publikum til å reflektere over det faktum at de hele veien blir forsøkt manipulert. 

Filmens fortelling går omtrent som følger: 
I 2014 ble Asgharnejad et fenomen på internett etter at han ble fanget på video da han ble slått ned av en dørvakt. 
Hendelsen var en del av en iscenesatt versjon av Harmony Korines forkastede «Fight Harm»-prosjekt, der regissøren provoserte tilfeldige mennesker til å banke ham opp, og skal ha fanget interessen til et amerikansk reklamebyrå som ønsket å bruke Asgharnejad i en viral markedsføringskampanje for en energidrikk. 

Autentisitet Borgli forteller denne historien på flere nivåer: 
Brorparten av filmen går med til en rekonstruksjon av LA-besøket, med Asgharnejad i rollen som seg selv, men disse brytes regelmessig opp av intervjusekvenser hvor hovedrolleinnehaver og regissør diskuterer framstillingen av historien, samt scener der Asgharnejad presser de andre skuespillerne til å bryte den fjerde veggen. 
Det er en kompleks konstruksjon, men den er kun forvirrende hvis man forventer entydige svar. 

Noe slikt har imidlertid ikke Borgli til hensikt å tilby. 
Tvetydigheten er selve grunnmuren i denne skildringen av en reklamebransje som ingen vil identifisere seg med, men hvis penger og muligheter alle vil nyttegjøre seg av. 
På det filmatiske plan kan man skimte spor av regissører som Jonathan Glazer og Chris Cunningham, men den klart viktigste forløperen for «DRIB» er Matias Faldbakkens romantrilogi «Skandinavisk misantropi». 

Merkevare 
Energidrikken er det ultimate symbolet på den rastløse og nevrotiske jakten på autentisitet og tilfredsstillelse som kjennetegner et kapitalistisk samfunn som akselrerer så raskt at det eneste mulige utfallet synes å være en en spektakulær apokalyptisk kræsj. 
Filmens andre hovedperson, reklamemannen Brady (eminent gestaltet av den amerikanske komikeren Brett Gelman), hevder da nettopp at han ikke egentlig jobber i reklamebransjen, men at han i realiteten arbeider for å fremtvinge samfunnets uunngåelig kollaps. 
Imidlertid skinner det fra første stund igjennom at også dette er en midlertidig sannhet – en overlevelsesstrategi moderne mennesker utvikler for å kunne fungere i en verden der mennesker er merkevarer og personlighet er et forbrukerprodukt. 
",1
"Påfallende lite opptatt av filmatisk kvalitet
Anmeldelse: 
«Løvekvinnen» 

FILM: 
Sviktende publikumsoppslutning rundt kunstnerisk ambisiøse filmer, en drastisk nedgang i inntekter fra hjemmevideomarkedet og endringer i den statlige filmstøtten truer nå med å innvarsle et paradigmeskifte for norsk film av samme størrelsesorden som det som fant sted på starten av 00-tallet. 

Den gang handlet det om å modernisere og profesjonalisere norsk filmproduksjon ved hjelp av amerikanske sjangeroppskrifter, populærkulturell teft og – viktigst – en stadig voksende pengepott. 
I dag peker utviklingen i retning av krympende støttemidler og et økende fokus på særnorsk underholdningspopulisme. 

Bestselger 
Det handler om å treffe den delen av kinopublikummet som går på kino høyst én gang i året, og dette innebærer flere dokumentarer om rotnorske originaler, flere heltekvad fra andre verdenskrig og flere filmatiserte bestselgerromaner. 

Vibeke Idsøes «Løvekvinnen» er basert på Erik Fosnes Hansens roman ved samme navn, og sorterer dermed inn under sistnevnte kategori. 
«Bestselger» er da også den mest treffende sjangerbeskrivelsen på filmen, for dette er en type fortelling som ikke egentlig gir mening hvis den ikke treffer svært, svært bredt. 

Historien om den unge pelskledde Eva Arctander, som blir født i en ikke nærmere spesifisert norsk stasjonsby (lokalavisa heter enkelt og greit «Tidende») i et 1912 som mest av alt framstår som et generisk «gamledager», er nemlig et stort stykke kitsch av typen som kan anta karakter av tyngde og dypsindighet hvis alt sitter som det skal. 
I dette tilfellet blir imidlertid den gjennomført kunstige estetikken – som ligger et sted mellom Harry Potter-filmene og en norsk julekalender – aldri forførende nok til at den veier opp for filmens endimensjonale rollefigurer og famlende, episodiske framdrift. 

Barnefilm 
Idsøe er best kjent for «Jakten på nyresteinen», som fortsatt står støtt som et av høydepunktene i den norske barnefilmhistorien, og også «Løvekvinnen» preges av et uttrykk som ligger barnefilmen nær. 
Dette er ikke nødvendigvis en kritikk, for det er i scenene hvor den søtladne sentimentaliteten får fritt spillerom at filmen fungerer best. 
En stor del av historiens appell ligger nemlig i den lette emosjonelle masochismen det innebærer å sitte og vente på at den ensomme jenta skal få sine forhåpninger om kjærlighet og tilhørighet knust av en konform og fordomsfull verden. 

«Løvekvinnen» er ikke en videre god film, men det er ikke dermed sagt at den ikke er vellykket. 
Filmatisk kvalitet later rett og slett ikke til å stå særlig høyt på prioriteringslista i et filmparadigme hvor billettsalg overskygger alle andre bekymringer. 
Og på akkurat den fronten bør produsent John M. Jacobsen & Co. ha relativt gode forutsetninger for å lykkes. 
",0
"Ny «Homeland»-sesong er skremmende virkelighetsnær
Viser en annen side av USAs antiterror-arbeid. 

I sesong seks av thrillerserien «Homeland» er Carrie Mathison (Claire Danes) tilbake der serien startet, på amerikansk jord. 
Men noe er forandret, både med henne og med serien. 
Det lover godt for mandagskveldene framover. 

Jeg har bare fått se to episoder av den 12 episoder lange sesongen, og må ta en del forbehold. 
Det er vanskelig å kaste terning på en historie du bare har blitt fortalt begynnelsen på. 
Men det er en begynnelse som gir mersmak, og som hinter om viktige nye plottgrep. 

NB: 
Ikke les videre hvis du ikke vet - og ikke vil vite – hvordan forrige sesong sluttet. 
Eller hvordan det gikk med Peter Quinn. 

Hyperaktuelt 

Flere måneder har gått siden vi sist traff Carrie, Peter og Saul i Berlin, der hun avverget et digert terrorangrep og Peter (Rupert Friend) var sekunder fra å dø. 
Ja, for han døde selvsagt ikke, såpass blir vi nødt til å røpe med en gang. 
Hurra og klapp i hendene! 

Skjønt, livet som overlevende er ikke mye å skryte av. 
Han har flere alvorlige skader, går på et lass med medisiner, er deprimert og sint. 
Carrie forsøker på imponerende standhaftig vis å passe på både ham og på datteren, samtidig som hun sjonglerer to krevende jobber. 

Hun framstår som en superkvinne av Marvel-kaliber, men det får så være, for plottet for øvrig er ikke bare troverdig, men også hyperaktuelt. 

Carrie har brutt med både CIA og filantropen Otto Düring, og jobber nå for en veldedig stiftelse i New York, som hjelper amerikanske muslimer. 
Mange av klientene er ungdommer som er fengslet i forbindelse med USAs antiterror-arbeid, og her blir det interessant. 
For gjennom fem sesonger med halsbrekkende spionplott, har «Homeland» fått mye kritikk for sin «oss mot dem»-framstilling av kampen mot terror. 
Til tross for en del stikk mot CIA og amerikansk politikk, har det vært i overkant mange terrorbekjempende amerikanere mot moderiske islamister. 

Kvinnelig president 

Antiterrorarbeidet har en annen side, og den kommer blant annet til syne gjennom en av Carries klienter, som vi ganske sikkert kommer til å se mer til: 
En ung muslimsk gutt som driver en regjeringskritisk nettside. 
Han tror han har ytringsfriheten i ryggen, inntil han blir arrestert og anklaget for å oppfordre til terror. 
Han risikerer 15 år i fengsel, for å ha gjort omtrent ingenting. 

Dette er en ganske annen og mer troverdig historie om (mulig) radikalisering enn den vi fikk servert i de første sesongene av «Homeland». 
Radikalisert ungdom er dessuten hett stoff, ikke minst her i Norge, hvor Åsne Seierstads «Søstre» var fjorårets mest solgte bok. 

Nye «Homeland» ser ut til å ville ta opp flere av de samme problemstillingene som den boka, også når det gjelder storpolitikk. 
USA har nettopp valgt ny, kvinnelig president (akkurat her hadde nok serieskaperne gamblet på mer sammenfall med virkeligheten), stødig spilt av Elizabeth Marvel, som også tidligere har vært presidentkandidat i «House of Cards». 
Hennes første samtaler med CIA blir en slags «Syria-krisen for dummies». 

Uhygge i bånn 

Det er symptomatisk for disse to første episodene, som holder et overraskende rolig tempo. 
Her skal frontene og dilemmaene etableres tydelig før det braker løs. 
For det gjør det nok etter hvert, det er tross alt mye uhygge i bånn her. 

Glimtene vi får av Peter Quinn er mørke som graven, og det er hint om radikalisering den andre veien også. 
Og forholdet mellom den nyvalgte presidenten og CIA er - som i virkeligheten - ikke tipptopp. 

Det er altså god grunn til å håpe at sjette sesong av «Homeland» ikke bare blir superspennende, men også langt mer realistisk og dagsaktuell enn serien har vært til nå. 
",1
"Vi får se isbjørn som myrder seler for moro skyld, men vi får aldri se jegerne levere dødsstøtet
Den fascinerende og vemodige selfangstdokumentaren «Ishavsblod» snur seg bort når virkeligheten blir for voldsom. 

FILM: 
De beste øyeblikkene i Trude Berge Ottersen og Gry Elisabeth Mortensens dokumentar «Ishavsblod» er de hvor bildene får tale sitt eget språk: 
Øde tablåer hvor isflak duver lett på et åpent hav, og sekvenser hvor fangstmenn metodisk flår, parterer og salter ned havpattedyr ombord på skuta Havsel. 
Disse scenene besitter ikke bare en suggererende cinematisk kraft, de bærer også på et tungt vemod over en del av norsk kystkultur som nå er i ferd med å forsvinne. 

Rett vest Filmen følger den erfarne selfangeren Bjørne Kvernmo og hans tradisjonsbevisste unge kollega Espen Brandal når de sammen med en håndfull førstegangsreisende legger ut på det som potensielt kan bli deres siste selfangst. 
Fra Tromsø går turen vestover i retning Island og Grønland, hvor selfangerne blir færre og isen trekker seg lenger tilbake for hvert år som går. 

Det er et fascinerende tradisjonsyrke vi får stifte bekjentskap med. 
Jakten krever årvåkenhet, skarpe øyne og fysikk og nerver til å hoppe mellom drivende isflak. 
Og når byttet har blitt slept ombord forvandles båten til en fabrikk, hvor fangsten behandles med industriell effektivitet. 
Hver tusende sel feires med kake, og det blir flere kaker før Kvernmo bestemmer seg for å snu skuta og vende tilbake til Tromsø. 

Snur seg vekk «Ishavsblod» er et interessant dokument, men hva gjelder filmspråk minner den mer om en tv-reportasje enn om en kinofilm. 
Informasjon formidles hovedsakelig via dialog, og skildringen av livet ombord på Havsel får tidvis et innslag av reality-tv (riktignok av den godmodige NRK-varianten). 

Det fremste ankepunktet mot «Ishavsblod» er likevel at kamera skifter fokus og snur seg vekk når fangstmennene jumper ut på isen for å avlive sel med hakapik. 
Vi får se isbjørn som myrder seler for moro skyld, men vi får aldri se jegerne levere dødsstøtet – noe de i løpet av denne turen altså gjorde flere tusen ganger. 
Det er lett å forstå begrunnelsen for dette – seler er søte dyr – men det gjør det like fullt vanskelig å tro på at dette er et sannferdig og representativt bilde av selfangstindustrien. 
",1
"I årene som kommer vil filmhistorikere utvilsomt bruke mye tid på å dissekere «Transformers»-filmene
Med «The Last Knight» avslutter Michael Bay sin serie med avantgardistiske sci-fi-blockbustere. 

FILM: 
I ti år har Michael Bay arbeidet med å utvikle en ny type actionfilm for en ny generasjon av overstimulerte publikummere som har vokst opp omgitt av en ustanselig kakofoni av levende bilder. 
Dette har resultert i en serie innbringende science fiction-filmer med budsjetter i hundremillionerdollarsklassen, som på tross av at de er basert på plastleker fra 80-tallet har slitt med å vinne den notorisk nostalgiske kritikerstandens gunst. 

Avantgarde Filmanmeldere (deriblant undertegnede) har omtalt Bays «Transformers»-filmer som dumme, kaotiske, retningsløse og uforståelige, og dømt ut fra etablerte kvalitetskriterier for spillefilm er ikke dette noen urimelig beskrivelse. 
I de senere år har det imidlertid dukket opp en ny skole av nettbaserte filmkritikere og forståsegpåere som hyller Bay som en blockbusteravantgardist som ikke får den anerkjennelsen han fortjener fordi han lager filmer for gutter mellom 10 og 17 år. 

Og Bays «Transformers»-filmer er unektelig interessante å diskutere: 
Orkestreringen av overdådige actionsekvenser rundt dataanimerte figurer som ustanselig skifter form, det hyperaktive filmspråket som veksler mellom å fortelle historier og flyte på en intuitiv visuell rytmeforståelse, og den på én og samme tid pompøse, sentimentale og dypt ironiske tonen gjør disse filmene til et mer presist uttrykk for vår tid enn noen annen filmserie det er naturlig å sammenligne dem med. 

Alvorsprat «Transformers: The Last Knigth» er den beste – og angivelig siste – av Bays «Transformers»-filmer, men også den er en film som det er langt mer givende å snakke og skrive om enn å faktisk se. 
«Transformers: 
Age of Extinction» sluttet med at de vennligsinnede Autobot’enes leder Optimus Prime bega seg ut i verdensrommet for å ta en alvorsprat med den gud som har skapt ham og hans rase av selvbevisste robotorganismer, og i oppfølgeren vender han tilbake etter en illevarslende åndelig omprogrammering. 

Dette er imidlertid bare en liten del av plottet i den tettpakkede og rastløse «The Last Knight», som utspiller seg i en verden der kaos og lovløshet hersker, etter at både Optimus og den onde Megatron har forlatt jorda og etterlatt robotene uten lederskap. 
Det vil si, deler av filmen utspiller seg i middelalderen, hvor vi får servert den sanne historien bak legendene om kong Arthur, Merlin og ridderne av det runde bord, og vi blir også vitne til Optimus’ møte med Gud. 

Åpenbaring 
Denne mangelen på vilje til å forbli i samme modus, stemning og sjanger i mer enn noen minutter av gangen er en sentral del av «Transformers»-filmenes DNA. 
«The Last Knight» låner ikonografi fra «Star Wars» og «Alien» i det ene øyeblikket, før den slår over i en lengre sekvens inspirert av «Da Vinci-koden», og deretter påpeker sine egne logiske brister med dødelig presisjon. 

Visuelt sett er «The Last Knight» en av de mer tradisjonelle «Transformers»-filmene, og formodentlig er det derfor en noen-og-tredve-år-gammel kritiker som undertegnede foretrekker den framfor de fire foregående filmene i serien. 
I årene som kommer vil filmhistorikere utvilsomt bruke betydelige mengder tid på å dissekere disse filmene og deres betydning for alt som kom etterpå, for med «Transformers»-serien har Michael Bay lagt grunnlaget for framtidens actionfilm. 
Det betyr imidlertid ikke at samtidens cineaster plikter å like dem. 
",1
"Hvordan én psykopat kan få makten over et lite samfunn
«Klasseforstanderen» handler om manipulering og korrupsjon i det kommunistiske Tsjekkoslovakia. 

FILM: 
Som portrett betraktet er «Klasseforstanderen» strålende. 
Den begynner i den første skoletimen til læreren Maria (Zuzana Mauréry). 
Maria ber tenåringselevene sine reise seg og si hva de heter, og, litt uvanlig, hva foreldrene deres jobber med. 
Ikke lenge etter begynner læreren å be foreldrene om små tjenester, om de kan gjøre reparasjoner for henne eller løpe ærend. 
Hele tiden henviser hun til sin egen hjelpeløshet som barnløs enke, men snart skjønner de andre i den lille byen i det fordums Tsjekkoslovakia at den som ikke er samarbeidsvillig, dømmer sitt eget barn til å få dårlige karakterer. 
I de bløte talestrømmene sine nevner Maria iblant søsteren i Moskva og mannen hennes – som er høyt oppe i partiet og som underforstått kan trå støttende til dersom noen skulle finne på å legge snubletråder foran de klikkende, høyhælte skoene hennes. 
Om noen skulle mene at hun gjør noe galt, kan hun bare trekke på skuldrene og vise til sin egen vanskelige situasjon og tro på at mennesker bør hjelpe hverandre. 

Etter hvert begynner det å bli mer enn tjenester hun fisker etter. 
Det viser seg at hun også er sulten på romantisk oppmerksomhet og kanskje et nytt ekteskap, og benytter liknende metoder for å oppnå det. 

Enkle manipulasjoner 

«Klasseforstanderen» beskriver en manipulator og psykopat som er godt plassert i et perfekt system, der hun kan utfolde seg uhindret. 
De kommunistiske regimenes klappjakt på de ideologisk vantro åpner for at nettopp folk som fryder seg over denne klappjakten og liker å se folk sprelle, stiger i gradene. 
Mauréry er da også strålende i rollen, med en emment blomstrende klesstil og en påtatt, ubehagelig vennlighet som viker plassen for noe rasende og jernhardt om noen prøver seg på et opprør. 
Manipulasjonene er ganske lettgjennomskuelige, men likevel nesten umulige å arrestere henne for, fordi systemet legger til rette for at hun kan mistenkeliggjøre andre og fordi hun orkestrerer situasjoner som i ettertid kan framstilles som harmløse. 
I tillegg er det mange som tjener på den korrupte byttehandelen hun legger opp til, og synes det er helt greit å gi noen gratis frisørtimer når det hjelper poden opp og fram. 

Lettvint løsning 

Problemene er dramaturgiske. 
Parallelt fortelles historien om hvordan Maria festet grepet om lokalsamfunnet, og et seinere handlingsplan der noen få, fortvilte foreldre inviterer til et foreldremøte for å mobilisere mot henne. 
Det er for så vidt spenningsskapene å se de to narrative nivåene utfylle hverandre. 
Men når problemet slik etableres med en gang, mister filmen oppdrift – oppmerksomheten er på Marias posisjon som uformell diktator i lokalsamfunnet snarere enn hvordan det kunne bli slik. 
Veien inn i situasjonen er for brå, og det er sannelig veien ut av den også. 
Etter å ha brukt så mye tid på å beskrive en tilsynelatende fastlåst og endeløst frustrerende stillingskrig, er det både tilfredsstillende og utilfredsstillende å se den bli løst med et trylleslag. 
Det føles lettvint. 

Det har kommet mange filmer fra det tidligere kommunistiske Øst-Europa som ser omtrent tretti år bakover i tid og utforsker hvordan de som levde med jernteppet over skuldrer og knær ble preget av det. 
Mange er gode til å få fram det allmennmenneskelige, hvilke instinkter og egenskaper som bryter fram og preger forholdene menneskene imellom når de er omgitt av et bestemt sett med premisser. 
På det nivået må «Klasseforstanderen» sies å lykkes. 
",1
"«American Crime» er et knyttneveslag i ansiktet
Elegant flettverk om moderne slaveri. 

ANMELDELSE: Antologien «American Crime» – som ikke må forveksles med den kritikerroste antologien «American Crime Story» (den med O.J. Simpson) – er inne i tredje runde. 
Skaper John Ridley («12 years a slave») bruker hver sesong til å belyse et nytt aspekt av USAs skyggeside, og et fast ensemble ledet av blant andre Felicity Huffman, Regina King og Timothy Hutton, spiller nye roller i nye historier. 

Sesong én handlet om raseproblematikk, sesong to om seksuell overgrep. 
Nå er tiden kommet for trafficking og menneskehandel. 

Menneskehandel 

Mexicaneren Luis smugles over grensen fra Mexico. 
Han finner jobb på en tomatplantasje, men er i North Carolina av mer personlige årsaker. 
En velstående familie tar i bruk ulovlig arbeidskraft for å kutte kostnader og holde familiebedriften konkurransedyktig. 
En av arbeidslederne deres rekrutterer narkomane Coy, og dras mellom å forbarme seg over ham og disiplinere ham når han ikke greier arbeidskravene. 
Ungdomsprostituerte Shae havner i sosionomen Kimaras søkelys. 
Mens Shae sliter med å snu livet sitt prøver Kimara å få henne til å vitne mot halliken sin. 

Fastlåste strukturer 

Historiene er brutalt og usentimentalt fortalt, og gjennom tette, desorienterende bilder og ofte ansiktsløse motspillere får vi umiddelbart kjenne på kroppen den manglende følelsen av oversikt og kontroll de involverte har. 
Men de mange menneskeskjebnene utfyller hverandre, og etter hvert dannes en helhet ut av enkeltelementene som viser oss hvordan alt henger sammen, at både høy og lav er fanget i onde sirkler og strukturer så fastlåste at de virker naturgitte og umulige å bryte ut av. 

Kimara kjemper for å hjelpe mennesker som ikke vil hjelpe seg selv, og mot byråkratiske vindmøller, og kriminelle hydraer som virker å få to nye hoder for hvert som kuttes av. 
Arbeidslederen må være nådeløs mot sine undersåtter, hvis ikke er det han som får svi. 
Kan ikke familiebedriften levere tomater til lave nok priser drar kundene til noen som er villige til å gjøre «det som trengs» for å gi dem det de vil ha. 
Alle har en sjef å svare til, en kraft over seg selv de kan toe sine hender med, og som fragmenterer ansvaret. 
Det er kjipt så klart, men hei, forbrukerne vil ha sine billige tomater, så hva skal en stakkar gjøre? 

Elegant flettverk 

«American Crime» er et elegant og velspilt flettverk som kanskje mest av alt minner om Soderberghs «Traffic», men også slekter på strukturen til «The Wire». 
Den har det sosiale engasjementet til en moderne «Vredens Druer», og selv om slike nedslående portretter kan gi seeren en like lammende avmakt som den rollefigurene kjenner på, klarer den å portrettere faenskapen uten å moralisere. 

Selv om framdriften ikke er all verdens er dette aldri mindre enn medrivende. 
Det skulle bare mangle når det dreier seg om at det amerikanske slaveriet lever i beste velgående. 
«American Crime» er et knyttneveslag i ansiktet, og en brutal påminner om konsekvensene bak tilsynelatende tilforlatelige ting det er så altfor lett å lukke øynene for. 

For alle vil ha billige tomater. 
Men ingen er interessert i å vite hvordan de plukkes. 

Anmeldelsen er basert på de tre første episodene. 
",1
"Hvor mye vet du om hva som skjer i hodet på den du slipper inn på deg?
Kostymethrilleren «My Cousin Rachel» er paranoid på den gode måten. 

FILM: 
Hva vet du egentlig om hva som foregår inne i hodet på mennesket som betyr mest for deg? 
Den som for alvor begynner å gruble over hvor lite det er, har slått inn på snarveien til det fulle vanvidd. 
Men dette er også en type paranoia som kan ligge å kile i bunnen av mang enn effektiv psykologisk thriller, og en som virkelig visste hvordan akkurat dette kløpulveret kan strøs over febrilske hjerner, var den britiske forfatteren Daphne du Maurier. 
Mest kjent er nok du Maurier for romanen «Rebecca» fra 1938, thrilleren om en ung kvinne som føler seg hjemsøkt av ektemannens første kone og som begynner å tvile på motivene og følelsene til alle som omgir henne. 
En lignende grunnstemning finnes i «My Cousin Rachel» fra 1951. 

Faktisk foregår begge historiene på øde herregårder i Cornwall, der hovedpersonene har rikelig tid til å bli opphengt både i seg selv og i den ene personen de bryr seg mest om av alle. 
Resultatet er en psykologisk følsom thriller, mørk på innsiden selv om den i det ytre kan bli litt vel struttende. 

Giftmorder eller ei 

For «My Cousin Rachel» har en og annen enerverende side. 
For å unngå klisjeer bør filmskapere utvise en viss beherskelse og subtilitet når de står overfor et uforfalsket, 24 karats melodrama. 
For «My Cousin Rachel» kan definitivt sies å falle i den kategorien, all den tid den rommer arv på avveie, mulige giftmord, hester som løper utfor stup, symboltunge smykker og restitusjonsreiser til Italia. 

Hør bare: 
Den unge Philip (Sam Claflin) vokser opp på godset til sin sykelige fetter. 
Fetteren reiser til Italia, der han møter og gifter seg med deres felles, mystiske kusine Rachel (Rachel Weisz). 
Noen mystiske brev senere er fetteren død, og Philip er overbevist om at han ble forgiftet av sin nye kone. 
Dette mener han helt til han møter den fortryllende enken selv, og blir overbevist om at hun ikke kunne forgiftet en flue. 
Men ettersom Rachel blir en stadig større del av livet hans, begynner tvilen om hensiktene hennes å røre på seg igjen - og mistanken om hva hun kan være i stand til. 

Sant og usant 

Det er altså scener der regissør Roger Michell glemmer all beherskelse og gir seg hen til jagende fioliner og blafrende fakler. 
Det finnes noen skjemmende anakronismer i språket, som gjør at mysteriet hentes ut fra sin historiske kontekst, mister noe av kontakten med erfart hverdag og tar et silkeskodd steg over i popkulturell fantasi. 

Når det er sagt, er «My Cousin Rachel» en av disse historiene som tåler et islett av uvirkelighet, fordi det nettopp er grepet om virkeligheten som glipper, ettersom den forvirrede Philip blir mer og mer i tvil om hva som er sant og usant. 
For antagelig vet han, innerst inne, at han er en lettlurt mann, eller i alle fall at han betraktes som en slik av omgivelsene; selv om han er rik, er han ung, en landsens gutt, lite verdensvant og uten erfaring med kvinner. 

Sam Claflin, en av britenes hunks du jour, er ikke et opplagt valg for en slik rolle, men han finner en ukunstlet klossethet i seg selv som kler den godt. 
Rachel Weisz, på sin side, er perfekt i sin rolle. 
Engleansiktet med de store øynene og det milde smilet har en tvetydighet i seg, som gjør at det verken er vanskelig å se henne for seg som morderisk manipulator eller omsorgsfull enke, eller, for den saks skyld, alt imellom. 

Samspillet mellom dem, og mellom dem og de usedvanlig helstøpte og overbevisende birollene, gjør «My Cousin Rachel» til en intelligent underholdningsfilm, en som finner deilige grøss ved å peke på hvordan et annet menneske er og blir en gåte. 
",1
"Hva sier du til deg selv for å overbevise deg selv om at du ikke er alene?
«Richard Storken» beveger seg i rykk og napp, men er glovarm hele veien 

FILM: 
Hva sier du deg selv for å overbevise deg selv om at du ikke er alene? 
Den fineste og mest interessante siden av den delvis norskproduserte «Richard Storken» er den følsomme omgangen med et så alvorlig spørsmål. 
Under en fortelling full av fartsfylte elementer som er enten forutsigbare eller klassiske, alt etter hvor du står, ulmer problemstillinger knyttet til selvbedrag og ensomhet som gir familiefilmen en dypere resonans. 

Spurven Richard (Oskar Fjelstad-Bergheim) har ennå ikke hakket seg ut av egget idet filmen om ham begynner. 
Foreldrene sine får han aldri treffe, de forsvinner ut av sagaen på tragisk vis. 
Men en storkemamma (Anette Hoff) forbarmer seg over den nyklekkede, og Richard vokser opp i den tro at hun, den strenge storkepappaen (Nils Ole Oftebro) og deres sønn (Jonas Hoff Oftebro) er den virkelige familien hans. 
Først når det blir snakk om å fly til Syden for vinteren, må Richard se sannheten i øynene - og reagerer med å knipe dem bestemt sammen. 

Øm og klok 

Han kommer seg sørover etter hvert, ikke som en del av storkeflokken, men på jakt etter dem - og i selskap med den forvirrede uglen Olga (Haddy N’Jie), som hele tiden henviser viktige avgjørelser til en usynlig venn, en slags ugle-Skybert. 
Richard vet at Olgas venn ikke er virkelig, og Olga skjønner at Richard bedrar seg selv når han insisterer på at han er en stork. 
Begge aner at den andre gjør dette for å slippe å ta ensomheten innover seg, og begge kjemper med hva som må være den beste måten å forholde seg til den andres livsløgn på. 
I disse scenene er «Richard Storken» øm og klok. 

Regissørparet Genkel og Memari har riktignok bedre fingerspissfølelse og rytmesans for de indre hjerteslagene enn for pulsen i den enkelte, dramatiske filmserien. 
For dramaturgien her ligner mer på en spurv enn en stork i flukt: 
Her er det en del rykk og napp. 
Den omkalfatrende scenen der Richards foreldre møter sin skjebne, farer forbi på et blunk og gis ikke den nødvendige patos. 
Den flamboyante undulaten Kiki (Bjarte Hjelmeland), som lengter etter å bli artist og som blir den tredje reisekameraten sørover, får albue seg frem til forgrunnen altfor ofte. 
Ideen bak er antagelig at fuglefølget er tre outsidere som finner sammen, som alle drømmer seg selv større enn de er - men Kiki er en støyende samling klisjeer, og resultatet er en rekke masete små opptrinn av skingrende selvpromotering når seeren er mye mer nysgjerrig på Richard og Olga. 

Da er det morsommere med bakgrunnsparodien på sosiale medier: 
Langs hele reiseruten møter Richard og de andre på fugler som sitter fjetret fast i strømledningene og som er besatt av oppdateringene og venneforespørslene som renner deres vei gjennom dem - i den grad at lydene de lager, er redusert til velkjente lydeffekter fra smarttelefoner. 
Typisk nok viser Fuglebook seg å være både farlig distraherende og grenseløst nyttig. 

Vakre landskap 

Reisen går gjennom landskap i glødende farger, og som skaper en distinkt følelse av å være i forskjellige europeiske byer. 
Så kan man stusse litt over at en påkostet animasjonsfilm i 2017 fremdeles i noen scener opererer med et bakgrunnslandskap som er stivt og urørlig, uten bevegelser i trærne eller vannet. 
Heldigvis er historien såpass nær og varm at dette ikke vil distrahere unge seere for mye. 
Snarere kan de komme til å bli mer vàre for sårbarheten i alt, i folk som i fugler. 
",1
"De norske regissørene fortjener verken å gå planken eller kjølhales for dette
«Pirates of the Caribbean: 
Salazar’s Revenge»-regissørene klarer heldigvis å legge denne gigantiske skuta av en film til kai. 
Men ikke uten problemer underveis. 

FILM: 
Det er egentlig bare én ting som teller med filmer som dette: 
Er de underholdende? 
Har du det gøy mens du ser på? 

I dette tilfellet er svaret: 
Ja. 
Og nei. 

Verdenspremiere på en multimilliondollarfilm i «lille Norge» er moro. 
Enda morsommere er det at to helnorske karer har regien på denne femte «episoden» i den tilsynelatende evigvarende filmserien. 
Hollywood-eventyret til «Kon Tiki»-regissørene Joachim Rønning og Espen Sandberg er imponerende, og uansett hva kritikerne måtte mene, vil de garantert få nye, store oppdrag. 
Men forhåpentligvis vil de da også få bedre manus å jobbe med. 

Det handler om jakten på Poseidons trefork, som skal kunne oppheve alle forbannelser kastet over sjømenn, pirater og andre som ferdes på bøljan blå. 
Mange er interessert i den, blant andre Jack Sparrow (Johnny Depp) og hans gamle fiende Barbosa (Jeffrey Rush), mens skurken Salazar (Javier Bardem), er ute etter hevn over alle sjørøvere generelt, og Sparrow spesielt. 

Hvordan det går? 
Det er som kjent ikke målet, men reisen dit som er avgjørende i filmer som dette. 
Og jeg skulle ønske jeg kunne rapportere om en reise der opplevelsene var like spennende hele veien. 
Og like morsomme. 

Det begynner veldig bra. 
Anslaget skaper forventninger og et svært spektakulært bankran er storartet. 
Men så, omtrent midtveis i denne to timer lange seilasen, går vinden ut av seilene. 
Og når vinden har løyet, er det bare én ting å gjøre for å holde oppe tempoet: 
Skru motorene på fullt. 

Men akkurat som med virkelighetens seilturer forsvinner mye av sjarmen når det går fra lystseilas til transportetappe. 
Og jo mer spektakulær action og dataanimasjon som tilsettes, jo mer trettende blir det faktisk. 
«Mye» er bra, men «enda mer» blir ikke nødvendigvis bedre. 

Regissørene Rønning og Sandberg fortjener verken å gå planken eller kjølhales for dette, selv om de nok hadde vunnet på å klippe ned i stedet for å trekke ut. 
«Salazar’s Revenge» er langt bedre enn forrige film, men samtidig et godt stykke fra den første, og utvilsomt beste, i serien. 

Nå kan det nok tilskrives en viss materialtretthet, og kanskje det etter fem filmer er på tide å sette strek? 
Å, nei da. 
Hvis du gidder å sitte gjennom rulletekstene kommer det en liten snutt som åpner for enda et eventyr. 
Kanskje med et bedre – og morsommere - manus. 
Det er lov å håpe. 
",0
"Årets kanskje beste norske film handler om skolegutter i Makedonia
Knuffing mellom små gutter blir et bilde på store politiske konflikter i «Fluefangeren». 

FILM: 
Det er en av disse tilsynelatende enkle historiene som utvikler seg til å romme stoff for lange samtaler over cafébordet etterpå. 
«Fluefangeren», debutfilmen til den norsk-makedonske filmskaperen Izer Aliu, går inn i et univers som er så velkjent og velbrukt at det nærmest går opp i sømmene: 
Det dysfunksjonelle klasserommet fullt av støyende og fiendtlige elever, der en idealistisk og utrettelig lærer prøver å roe gemyttene. 
Men «Fluefangeren» går sine egne veier, og blir en politisk fabel og et psykologisk studium. 

Politiske spenninger 

Det nevnte klasserommet ligger på det makedonske bondelandet, tilsynelatende langt fra maktens arnested, men dønningene merkes: 
Det har vært valg, og også på lokalt nivå rensker valgvinnerne ut sine politiske motstandere, også i lærerværelsene. 
Den unge læreren Ghani (Burhan Amiti) er blant dem som får beskjed om å pakke sakene. 
Dels på grunn av sin egen pliktfølelse for jobben, dels fordi det kan gi ham en sjanse til hos rektor, bestemmer han seg for å holde igjen guttene i klassen sin etter en spesielt kranglete dag, for å løse de mange konfliktene mellom dem en gang for alle. 

Det er nok å ta tak i. 
I tillegg til den sedvanlige gutteknuffingen er skolebarna adskilt av dype og langvarige konfliktlinjer knyttet til politikk og etnisitet, og mange av dem er sterkt identifisert av foreldrenes tilhørighet og en oppvekst i et samfunn med sterke spenninger og erfaringer med borgerkrig. 
I klasserommets mikrokosmos trer velkjente politiske motsetninger frem: 
Patrioten ser på de intellektuelle som veike forrædere, den falne politikerens sønn ser på patrioten som en bølle som har medansvar for hans egen families problemer. 
Den som skal løse opp i problemene, må gå inn i holdninger som har vært sådd i barnesinnene gjennom hele oppveksten. 
Ved å la klasserommet gjenspeile samfunnet gir «Fluefangeren» en overbevisende skildring av hvorfor konflikter kan bli så fastlåste og vanskelige å løse. 
Men vår mann går fortrøstningsfullt til verket, først ved å prøve å løse opp båndet som binder elevene til bakgrunnen sin og peke på andre mulige fellesskap og fortroligheter, som for eksempel kan oppstå mellom dem som heier på samme fotballag. 

En tyrann blir til 

Men så, gradvis, slutter Ghani å være vår mann. 
Tegnene er der egentlig tidlig, idet det blir klart at han lyver for kona på telefonen og i glimt viser seg å være oppfarende og hevngjerrig. 
Gradvis, og stadig overbevist om at han er ute i fredens og opplysningens ærend, begynner han å tråkke over grenser. 
«Fluefangeren» viser hvordan idealisten kan bli en diktator, hvordan forsoneren selv blir brutal. 
Det hele gjøres med kløkt og subtilitet. 
Lærerens og elevenes ofte skiftende og sammensatte motiver forblir i stor grad uuttalte. 
Dermed skapes nerven i fortellingen. 

«Fluefangeren» er smart og skarp i innhold, men delvis røff og uvøren i utførelse. 
Det synes at det er et debutverk, ikke minst i klippingen, som Aliu har tatt hånd om selv. 
I noen av scenene merkes instruksjonen og koreografien for godt. 
Det gjør ikke filmen mindre imponerende. 
Ruskene til tross: 
Her er det ikke én scene som ikke er interessant, som ikke koker av noe innestengt og undertrykket og uuttalt. 
Det er oppkvikkende undervisning i realpolitikk, på den store og den lille skalaen. 
",1
"Denne Netflix-dokumentaren er en våt drøm for film- og 2. verdenskrigsnerder.Men det er ikke alt 

En gavepakke av en tv-dokumentar om Hollywoods krigsinnsats. 

ANMELDELSE: 
Hollywood har alltid vært vår del av verdens fremste myteskaper. 
Pakket inn i besnærende underholdning har den formidlet, skapt og opprettholdt vestlig identitet og verdier. 
Aldri har dette forholdet vært mer direkte enn under 2. verdenskrig, da drømmefabrikken omstilte seg til propagandamaskin for de allierte. 

Viktigheten skal ikke underslås: å overbevise både væpnede styrker, myndighetene og sivilbefolkningen om at krigen man kjemper er både nødvendig, rettskaffen og mulig å vinne, kan ha vel så mye slagkraft som all verdens kuler og krutt. 

Fem om fem 

Og nå har Netflix vært så rause at de har skjenket oss denne gavepakken av en tv-dokumentar om Hollywoods krigsinnsats. 
Francis Ford Coppola («Gudfaren»), Guillermo del Toro («Pans Labyrint»), Paul Greengrass («United 93»), Lawrence Kasdan (manus på «Imperiet slår tilbake») og Steven Spielberg («Hook») – med andre ord fem titaner fra Hollywoods nåtid, forteller om fem titaner fra Hollywoods gullalder, som bekjempet aksemaktene med levende bilder. 

Serien er spekket med nye og gamle intervjuer, samt et vell av arkivopptak fra krigen. 

Og til alt overmål er det Meryl Streep som har fortellerstemmen. 
Dette er en våt drøm for både film- og 2. verdenskrigsnerder. 

Masterstudie i filmvitenskap 

De «fem» tittelen henspiller på er i seg selv nok til å fylle et masterstudie i filmvitenskap. 

Vi har John Huston, mannen som gjorde Bogart til stjerne med «Malteserfalken», men som kanskje er best kjent i dag som pappa Noah Cross i «Chinatown». 

William Wyler og George Stevens' liste av klassikere er eviglange, men det holder kanskje å nevne henholdsvis «Ben Hur» og James Deans siste film «Giganten». 

Frank Capra står blant annet bak juleklassikeren «It's a Wonderful Life». 

Og John Ford – fortsatt den mestvinnende regissøren i oscarhistorien – er mannen som bortimot egenhendig dannet grunnlaget for USAs fremste mytologi, det ville vesten, udødeliggjort gjennom for eksempel John Wayne-filmene fra Monument Valley i Utah. 
Når Westworld og Lucky Luke ser ut som de gjør er det ham vi har å takke. 

Selvhevdelse og selvtukt 

De hadde alle sine personlige beveggrunner for å dra, foruten et reelt ønske om å kjempe mot nazismen og hjelpe landet de enten var født i, eller som hadde gitt dem frihet og muligheter de ikke fikk i hjemlandet. 
Den indre konflikten typisk hos kunstnere, der både dragningen mot selvhevdelse og selvtukt kjemper om plass, gjorde sitt for at de ikke ville fremstå som noe dårligere enn de tusener av unge som vervet seg til tjeneste. 

Ønsket om å vise at filmene man lagde var noe mer enn florlett sukkerspinn var spesielt fremtredende hos Stevens, som til da var mest kjent for å lage komedier og musikaler. 
Wyler var jødisk immigrant fra Frankrike. 
Sicilianeren Capra hadde aldri helt blitt tatt inn i varmen av et diskriminerende Hollywood. 
Og den motsetningsfylte irsk-amerikaneren Ford, som fremfor noen hadde et sterkt behov for å fremstille seg selv som en ekte mann på tross av at han drev med noe såpass «umandig» som kunst, kunne endelig få slettet ydmykelsen over ikke å få delta som stridsfotograf under 1. verdenskrig på grunn av dårlig syn (han skrøt likevel på seg krigsinnsats fra den krigen resten av livet). 

Fra propagandamasking til tidsvitne 

Serien tar for seg krigens gang, både opptakt, utvikling og etterspill, og skildrer samtidig de fems reise fra Hollywood-pamper til krigsdokumentarister til veteraner. 
Deres unike evner som verdens fremste visuelle kunstnere gjorde at de var i en særposisjon til å formidle det, men også kanskje enda mer utsatt for å bli ugjenkallelig preget av det. 
Noen fysisk, alle mentalt. 

Vi får vår dose av gripende – og på den tiden paradigmeskiftende – dokuopptak. 

Fords førstehåndsformidling av slaget ved Midway i Stillehavet og landgangen i Normandie. 

Wylers «Memphis Belle»-dokumentar, der vi er med på et nervepirrende bombetokt over Europa. 

Capras overbevisende propagandaserie «Why We Fight». 

Stevens' rystende dokumentering av det de allierte fant i tyskernes konsentrasjonsleirer. 

Hustons åpne skildring av de tabubelagte, psykiske ettervirkningene av krigsinnsats. 

Etter hvert som krigen gikk sin gang og det ble mer og mer tydelig at denne konflikten virkelig representerte menneskeheten på sitt mest umenneskelige, skjønte også de fem at kallet deres her ikke bare var å skape propaganda, men å skildre sannheten, la kameraet være tidsvitner, og dokumentere dette for ettertiden. 

Slik at vi – som dem – aldri skulle glemme. 

Propaganda, på godt og vondt 

Som alle andre verktøy er propaganda noe som kan brukes i både det godes og det ondes tjeneste. 
Sannheter kan dokumenteres, men de kan også skapes, og noen ganger er grensene utydelige. 

Som en fascinerende kontrast til den vestlige krigspropagandaen er denne dokumentaren også innom Leni Riefenstahls kjente nazipropagandafilmer. 
Først og fremst «Viljens Triumf», filmen som mer enn noe annet bygget det tredje rikets ikonografiske identitet, og emosjonelt og visuelt formidlet nazismens dehumaniserende ideologi. 

Til tross for å kjempe for friheten var vestens propaganda også preget av dehumaniseree visuell retorikk og rasistiske stereotyper, spesielt rettet mot den japanske fienden. 

Selv om de angivelig skildret en uhildet sannhet, var deler av amerikanernes dokumentarer også rekonstruert eller iscenesatt. 
Samtlige av dem var bevisst manipulative for å formidle sin agenda så effektivt som mulig. 

Propagandas styrke – og all film, for så vidt – er at den kan bypasse fornuft- og empatisentrene i hjernen og gå rett inn i hjertet vårt, ved å appellere instinktivt til våre mest primitive følelser – på godt og vondt. 

I et verdensbilde som mer og mer bygges av visuell historiefortelling, der ekte og falskt er blitt nærmest umulig å skjelne fra hverandre, og der mørke budskap igjen kan pakkes inn i et besnærende ytre og få bred gjennomslagskraft, er det viktigere enn noensinne å være seg bevisst på bildets makt. 

Både barn og voksne burde få obligatorisk undervisning i både semiotikk og visuell retorikk. 

Denne dokumentarserien er en påminner om at historiefortelling kan speile og dokumentere virkeligheten, men også forme den. 
Det vi forteller – mytene vi bygger om oss selv som mennesker, som folk, og som nasjon – sier noe om hvem vi er, men aller mest om hvem vi vil være. 

Og hva vi er i ferd med å bli. 
",1
"Kaster bort sjansen til å si noe interessant om kontroversen som forfølger ham
Roman Polanskis Cannes-bidrag «Based on a True Story» tar utgangspunkt i vår tids hunger etter virkelighet, men ender opp som uforpliktende eskapisme. 

FILM: 
I en tid der det ikke lenger er noe skille mellom liv og arbeid, og der publikum stadig oftere vender kunstnere og artister ryggen på grunn av ting de har gjort på privaten, har filmfestivalen i Cannes vært tydelig i sin støtte til Roman Polanski. 
Dermed er den voldtektsdømte polakken nok en gang representert på festivalen, denne gangen utenfor konkurranse, med thrillerdramaet «Based on a True Story» som tar for seg denne sammensmeltningen mellom kunst og biografi – i alle fall på overflaten. 

Virkelighet 
Her møter vi forfatteren Delphine (Emmanuelle Seigner) som har blitt rammet av skrivesperre etter sin siste suksessroman, som er basert på et mørkt kapittel fra hennes eget liv. 
Under en signering blir hun oppsøkt av den mystiske beundreren L. (Eva Green) som har sterke meninger om hva Delphine burde skrive og hvordan hun burde leve livet sitt. 
Før Delphine vet ordet av det, har L. flyttet inn i leiligheten hennes og installert seg selv som bestevenn og personlig assistent. 

«Based on a True Story» har åpenbare likheter med Barbet Schroeders «Single White Female», og dens utforskning av biografi og identitet i de sosiale medienes intimtyranniske tidsalder slekter på Olivier Assayas’ «Personal Shopper». 
Assayas har da også hjulpet Polanski med å adaptere Delphine de Vigans bok ved samme navn, og de som ønsker seg utleverende betraktninger om disse problemstillingene basert på regissørens egne erfaringer må derfor se seg skuffet: 
Det nærmeste Polanski kommer å si noe om vår tids hunger etter virkelighet er et kraftløst hjertesukk om at alt var mye lettere den gangen folk var tilfreds med fiksjon. 

Eskapisme 
Som en selvbevisst 90-tallsinspirert rett-på-video-thriller om den intime psykologiske duellen mellom to kvinner fungerer likevel «Based on a True Story» godt. 
Seigner er god som forfatteren som gradvis mister kontrollen over sitt eget liv, og Green er et vandrende rødt flagg fra første stund. 
Pakket inn i Alexandre Desplats forførende musikk og Polanskis gradvis mer humoristiske regigrep, blir dette campy psykodramaet dermed det motsatte av det den handler om – nemlig behagelig og uforpliktende eskapisme. 
",1
"Lekker Agatha Christie-nyinnspilling
«Witness for the Prosecution» er blant krimdronningens dystrere mysterier. 

1923. 
En ensom og smått løssluppen sosietetsdame (Kim Cattrall) blir funnet drept i herskapsboligen sin. 
Mistanken rettes umiddelbart mot Leonard Vole, en ung krigsveteran fra underklassen, som har underholdt henne de siste månedene. 

Bedre blir det ikke av at hun har testamentert hele formuen sin til ham. 
Den forsofne advokaten John Mayhew (Toby Jones) tar saken, overbevist om hans uskyld. 
Leonards kjæreste Romaine (Andrea Riseborough), som ikke er overbegeistret over hans eskapader med en annen kvinne, er den eneste som kan gi ham alibi. 
Men vil hun vitne for forsvaret, eller for aktoratet? 

BBC har gått tilbake til Agatha Christies originalnovelle (og ikke basert seg på teaterstykket, slik Billy Wilders klassiske versjon fra 1957 gjorde) i denne lekre nyinnspillingen av en av krimdronningens dystrere mysterier. 

Dette er velregissert-, -spilt og -produsert, og det foredles rik tematikk ut av historien. 

Kvinnehat, klassehat, krigstraumer og skadeskutt kjærlighet innhyller dramaet like tett som londontåken. 
",1
"Fæle folk gjør fæle ting mot uskyldige barn
«Det kommer en dag» er en katalog over ydmykelser og overgrep mot uskyldige barn. 
For så vidt vellaget. 

FILM: 
Det kommer en dag, og det kommer med jevne mellomrom en film som beviser hvorfor det er stor forskjell på å avdekke mørke kapitler av historien og på å bringe de samme kapitlene ut på spillefilmlerretet. 
«Det kommer en dag» er inspirert av avsløringen av forferdelige forhold på danske barnehjem på sekstitallet, der de maktesløse barna ble slått og vanskjøttet og ikke sjelden utsatt for seksuelle overgrep. 
Men på film kan rekken av forferdeligheter bli øredøvende, og «Det kommer en dag» føles iblant som uforfalsket lidelsesporno. 

Astronautdrømmer 

Brødrene Erik (Albert Rudbeck Lindhardt) og Elmer (Harald Kaiser Hermann) er vanskelige å holde styr på for sin enslige og etter hvert syke mor. 
Erik bærer på mye innestengt frustrasjon som får brå utbrudd, Elmer med klumpfoten lever mye i sin egen verden og drømmer om å bli astronaut. 
Dette er egenskaper de skal få unngjelde for når moren blir svakere og sønnene sendes til barnehjemmet Gudbjerg, der guttene tyranniseres bak den prektige fasaden. 
Slag etter slag og ydmykelse etter ydmykelse regner over guttene mens publikum venter på det store oppgjøret som føles mer og mer uunngåelig. 

Skrekkabinett 

Heldigvis er filmen sjelden sentimental. 
Den er mest interessant når den ligger tett på barna, på samspillet dem imellom og strategiene de prøver ut for å overleve. 
Lindhardt er en knute av sinne og Hermann er åpen og uttrykksfull som Elmer, den begavede og iblant åndsfraværende gutten som blir det kanskje største offeret. 

Men selve barnehjemmet er et stivt skrekkabinett, der iskalde bestyrere, svette overgripere og sadistiske håndlangere bytter på å ha nattevakt og det eneste håpet lever gjennom den moderlige lærer Lillian (Sofie Gråbøl). 

Dessverre er det ikke sikkert dette er så langt fra virkeligheten, gitt vitnesbyrdene om oppveksten på slike barnehjem. 
Men det fører til at «Det kommer en dag» stort sett består i å se fæle folk gjøre fæle ting mot uskyldige barn, og vente på at de skal få det igjen med renter. 
Det gjøres i fine duse farger og upåklagelig lyssatt. 
Men likevel. 
",0
"Mafiafilmen «Suburra» utelater mer enn det forteller
Negativt Rom. 

FILM: 
Stefano Sollimas «Suburra» er mindre av en spillefilm enn en to timer lang montasjesekvens av skruppelløse italienere som gir seg hen til umoralske utskeielser og grov kriminalitet. 
Her finnes nemlig ingen historie eller hovedpersoner i tradisjonell forstand, kun en langsom prosesjon mot avgrunnen, i et Roma hvor kirken, staten og den kriminelle underverdenen er smidd i korrupsjonens lenker. 

Korrupt 
En slik beskrivelse får imidlertid «Suburra» til å høres mer formmessig interessant ut enn den egentlig er. 
Dette er nemlig ikke et tilfelle av post-trailer-fortellerteknikk à la «Mad Max: Fury Road» eller «Batman v Superman», men en opplevelse som har mye til felles med å se nest siste episode i en sesong av «Game of Thrones» – uten å få ta del i oppbygningen eller utfallet. 
Sollima har lang erfaring fra TV-dramatikk, blant annet som regissør på «Gomorra», og som i den siste «Snabba Cash»-filmen får man følelsen av at filmskaperne har forsøkt å presse plottet til en hel sesong av en TV-serie inn i spilletiden til en kinofilm. 

Handlingen er basert på virkelige forhold knyttet til Silvio Berlusconis regjering, og kretser rundt en planlagt omregulering av en bydel i Roma til casinodrift. 
Både mafiaen, kirken og flere høytstående politikere har økonomiske interesser i dette prosjektet –som trues av både interne oppgjør mellom mafiaklanene og et potensielt regjeringsskifte – og stemningen er anspent, klaustrofobisk, undergangspreget. 

Korthugd Samtidig er «Suburra» en film som er konstruert utenfra og inn, og dens stilistiske virkemidler – deriblant mange og tydelige nikk til Nicolas Winding Refns «Drive» – smelter aldri sammen med dens korthugde fortellerstil. 
Ved flere anledninger resulterer også Sollimas jakt på slående bilder og scener i ufrivillig komikk. 
For selv om denne toppen-av-isfjellet-tilnærmingen til historiefortelling kan gi seg utslag i stram og effektiv verdensbygging, risikerer man også å bli sittende igjen med en samling løsrevne fragmenter publikum ikke har forutsetninger for å lese som annet enn klisjeer. 
",0
"«Skjønnheten og udyret» fungerer enten man vil eller ikke
Glorete glamour og oppdaterte barndomsminner. 

FILM: 
Så er den omsider her, filmen som skal treffe kinomarkedet som en bumerang av uimotståelig 90-tallsnostalgi, og etablere spillefilmadaptasjonen av tegnefilmklassikere som en blockbustersjanger på linje med superheltfilmen. 
Og det er slett ikke umulig at den lykkes, for på tross av et kynisk utgangspunkt og et bisart formspråk er det ikke noen dårlig film Bill Condon har laget. 
Det er bare det at samtlige av dens mest prisverdige kvaliteter og minneverdige øyeblikk også finnes i Gary Trousdale og Kirk Wises «Skjønnheten og udyret» fra 1991 – og da i langt mer elegant tapning. 

Plast Det Condons film mangler av eleganse tar den igjen i glorete glamour og en mer young adult-preget romanse. 
Belle (Emma Watson) vandrer rundt i en verden som på én og samme tid er kunstig og hyperrealistisk – billig og overdådig – et fordums fantasi-Frankrike hvor alle bygninger og gjenstander ser ut som om de er projisert på en green screen eller laget av plast. 
Og selv om det åpenbart er investert store summer i produksjonen, får bildene kun unntaksvis det cinematiske preget som gjør det mulig å la seg overvelde av estetikken. 

Mesteparten av tiden har publikum følelsen av å befinne seg i en fornøyelsespark basert på filmen de sitter og ser på, mens skuespillerne glir forbi som karismatiske cosplayere i usedvanlig forseggjorte kostymer. 
Gitt Disneys fokus på merchandising, er det formodentlig ingen tilfeldighet at alt på lerretet ser ut som om det kan kjøpes i en suvenirbutikk – eller stjeles på et rekvisittlager – i Disney World. 

Synergi 
Det er ingen tvil om at dette formspråket resonnerer bedre med dagens kinopublikum enn originalens enkle 2D-animasjon, ei heller at fundamentet filmen bygger på er såpass bunnsolid at fortellingen fungerer enten man liker det eller ikke: 
Sangene alene vil være nok til å utløse flerfoldige skred av gåsehud gjennom alderssegmentet som så filmen da den først kom ut. 
Like fullt er det noe forstyrrende ved dette nye repriseregimet – noe som stikker dypere enn kynisme og mangel på fantasi: 
En følelse av at Disney prøver å gripe direkte inn i den kollektive bevissthet og oppdatere publikums barndomsminner med et brukergrensesnitt som er mer kompatibelt med dagens forretningsmodell. 

Det mest påfallende med tegnefilmene underholdningsgiganten nå pumper ut live action-versjoner av, er nemlig at de på tross av sine ubestridelige kvaliteter tilhører en annen tid og et annet filmspråk, og at det dermed er vanskelig å maksimalisere de respektive franchisenes merchandisingpotensial. 
Ser man denne nye bølgen som et forsøk på å forsterke og utvide publikums nostalgibaserte lojalitet til Disney, gir de kommende nyinnspillingene av «Snehvit og de syv dvergene», «Den lille havfruen», «Løvenes konge» og andre favoritter raskt mer mening. 

Magi I 2017 er ikke «originalen var bedre» lenger en relevant kritikk av film. 
Og selv om det er åpenbart at «Skjønnheten og udyret» ikke trengte noen nyinnspilling, er det åpenbart langt flere enn Disneys aksjeeiere som vil finne mye å glede seg over i denne mer realistiske og synergivennlige skildringen av Belles romanse med sin forheksede prins. 
Dette er filmmagi for et nytt århundre – en markedstilpasset magi man bokstavelig talt kan strekke ut hånden og ta på. 
Så lenge man kan betale, vel å merke. 
",1
"Mesterregissørens nye film:Mennesker brennes og druknes med dvelende fascinasjon 

Martin Scorseses fascinasjon for martyriet i «Silence» er vanskelig å svelge. 

FILM: 
Kort fortalt handler «Silence» om en portugisisk prest som strever med å fortsette å tro på Gud på 1600-tallet, etter møtet med konsekvensene av massiv katolsk misjonering. 

Det er et premiss som ikke føles duggfriskt. 
Og den nye filmen fra den aldrende og feterte Martin Scorsese, som selv vurderte å bli katolsk prest da han var ung, føles ofte gammelmodig, både i det ytre og det indre. 
Den tilhører liksom flere tider, men ingen av dem vår; den henter frem trekk og dilemmaer som slett ikke føles universelle, men spesifikt for andre epoker, det være seg den japanske krattskogen for fire hundre år siden eller den religiøse Hollywood-blockbusteren fra femtitallet, à «Quo Vadis». 

Perfekt bølgehår 

I likhet med den tidens matinéhelter beholder Andrew Garfield det perfekt danderte bølgehåret gjennom alskens prøvelser. 
Han kommuniserer hele tiden rimelig greit med bøndene han møter i Japan på mildt gebrokkent engelsk. 
Det skal også sies at Garfield, som har noe nesten naivt og nyfødt over seg, et tindrende blikk og en rank holdning, er som, eh, skapt for rollen som ung og idealistisk forkynner. 
Han fremstår på alle måter som en som nok er begavet, men dårlig utrustet til å møte verdens tilfeldige kjeveslag. 
Da er det litt verre med Adam Driver, fra «Girls» og de siste «Star Wars»-filmene, en ellers følsom fyr som ikke klarer å skjule at det er akkurat litt for langt fra Brooklyn til barokken. 

Garfield og Driver reiser fra Portugal til Japan for å finne den forsvunne fader Ferreira (Liam Neeson). 
Det går rykter om at Ferreira har mistet troen, og å motbevise disse ryktene vil være essensielt for å beholde et pavelig brohode i Japan, der de små menighetene blir undertrykket og forfulgt. 
Garfields fader Rodrigues er oppglødd av tanken på å bringe frelsen til japanerne, men møter en annen virkelighet enn han forventet. 
De troende kaster seg for føttene på ham, men må leve i skjul, eller risikere tortur og en smertefull død. 
De forfølges av japanske myndighetspersoner som selv er gjespende uinteressert i hva folk tror og ikke tror, men fast bestemt på å renske landet for vestlig innflytelse. 
En av dem forklarer at det å si fra seg troen for det meste er for en formalitet å regne, og himler oppgitt med øynene når fangene han snakker til, innstendig nekter å tråkke på et Kristus-bilde — og dermed dømmer seg selv til døden. 

Fryktelige dødsmåter 

Det kanskje mest interessante ved «Silence» er at det er undertrykkerne, de som sakte bryter ned heltens overbevisning og identitet, som synes å ha mest rett. 
Det en av dem, en offiser, sier til Rodrigues, er kort oppsummert at han ikke har frelst noen, at han har gitt uvitende bønder en tro de ikke forstår og løfter om et vagt paradis, som igjen bringer undergangen over dem. 
Alt de katolske prestene har innført, hevder de, er smerte og fåfengt lidelse, og det til et land som var selvforsynt fra før med åndelighet og religion. 

Det virker som en ganske så presis beskrivelse av det som faktisk skjer — og bidrar dermed også til å gjøre paterens kvaler mindre interessante. 
Prosjektet han brenner for, så lenge han kan, er så åpenbart håpløst og destruktivt. 
Når han martres for misjonens skyld, er det vanskelig for en tilskuer fra 2017 å ta del i smerten. 

Den smerten det derimot slett ikke er vanskelig å kjenne som en omveltning i magen, er den som påføres de kristne japanerne. 
De druknes langsomt, brennes levende og henges opp for å forblø. 
Alt er skildret med dvelende fascinasjon av Scorsese. 
Et av de mest slående bildene er av en hodeløs kropp som trekkes over en gårdsplass, mens blodsporet fra halssåret lager en skarlagensrød diagonal over kinolerretet. 
Det er en slik nærgående poesi i dette som synes å røpe en tanke om at det er noe rørende og storslagent i martyriet, noe som er velegnet for brusende filmatiske klimaks — noe som understøttes i at «Silence», Rodrigues’ tvil til tross, aldri slipper taket i et gudfryktig grunnperspektiv. 
Den tanken er i så fall svært lite tiltalende, og resultatet er en fortelling som synes å nyte sine egne grusomheter i usunn grad. 
Jo vakrere det er, jo verre er det. 
Scorseses andektighet oppleves som en hån. 

Litt for vakker 

Det er ikke bare torturen som er skildret med veteranens stilsikkerhet. 
Fra begynnelse til slutt er «Silence» nydelig å se på, enten det er snakk om et gråblått hav som fyller hele bildet som bevegelig marmor, eller et flettverk av blekgrønne strå, som gnisser inn i hverandre til lyden av sirisser. 
Den er laget av en mann som er ekstraordinært god til å se tilfeldig skjønnhet, også der han ikke burde gjøre det. 
",0
"Underholdende om virkelighet og virkelighetslitteratur
«Æresborgeren» snor seg elegant mellom sjangre, men har lite på hjertet. 

FILM: 
Etter å ha mottatt Nobelprisen i litteratur med en sørgmodig tale om at utmerkelsen er det endelige beviset på at forfatterskapet hans ikke lenger er levende og relevant, bestemmer Daniel Mantovani (Oscar Martínez) seg for å vende tilbake til hjembyen som han ikke har besøkt på 40 år. 
For mens en samlet litteraturverden hyller ham som et geni, har innbyggerne i Salas i Argentina et litt annet syn på mannen som har bygget en karriere på å rakke ned på hjemstedet. 

Foraktfull 
Det første som slår en i møte med Gastón Duprat og Mariano Cohns «Æresborgeren» er at den er filmet på billige digitalkameraer som gir bildene et tidvis amatørmessig, tidvis dokumentarisk preg. 
Noen stilfull film blir den aldri, men fraværet av en klassisk spillefilmestetikk gjør at denne historien om Den store mannlige kunstneren som blir konfrontert med en del av sin bakgrunn han har arbeidet hardt for å slette fra biografien, framstår som mindre klisjépreget og tradisjonell enn den ellers ville gjort. 

Salas er et gudsforlatt sted uten drosjer, hvor bilene får motorstopp på verst tenkelige tidspunkt, og det er ikke vanskelig å forstå Daniels hat mot bygdedyret og den trangsynte mentaliteten han vokste opp med. 
Samtidig er hovedpersonen selv en ulidelig selvhøytidelig og selvtilfreds type, som man hele veien sitter og håper på at skal bli tvunget til å innse at er like mye av et produkt av hjembyen som de ukultiverte bondeknølene han forakter. 

Trivelig Ettersom filmen altså ikke er spesielt interessant på et formmessig eller tematisk plan er det nettopp denne leken med publikums sympatier og antipatier som utgjør hovedtrekkplasteret. 
Tonen svinger mellom subtil komikk og oppkonstruert alvor, og på tross av Martínez’ hederlige innsats, forblir Daniel en mosaikk av forfatterklisjeer. 
«Æresborgeren» er en historie man føler man kjenner fra før av, og når man innser at man kanskje ikke gjør det, har det ikke allverdens innvirkning på filmopplevelsen: 
Det er fortsatt trivelig, fortsatt underholdende – fortsatt en hyggelig kveld på kino. 
",1
"Barn som varer
«Storkene» viser hvordan vi virkelig blir til. 

FILM: 
Storkene leverer delvis varene i denne nye animasjonskomedien. 
Etter mangeårig babylevering til hustak verden over, driver de store fuglene nå i stedet varelevering fra det «Amazon»-aktige, svevende salgssenteret Cornerstore.com, bundet til toppen av det bevoktede Storkefjellet. 
Det eneste mennesket blant fuglene er ei ikke levert vimse av ei ungjente, som sammen med storken Junior trykker på alle de gale knappene i den nedstøvete babyfabrikken. 
De må derfor levere en brevbestilt og produsert baby til en ung gutt og hans overopptatte foreldre – og kanskje får jenta endelig levert seg selv. 

Finn flokken din 

Fortellingen er ganske søt og morsom, med plakatens tagline nær skrevet av Per Fugelli: 
«Find your flock.» 
Hyperaktiv slapstick og ordspill som tidvis flyr langt over de yngstes hoder er pakket inn i overnusselige øyeblikk av babynærbilder og «Åhh»-reaksjoner. 
Fortellingen kan nok engasjere følelsesmessig selv den som ikke ønsker seg et småsøsken eller et barn (til). 
Men de beste og mest oppfinnsomme scenene involverer ikke storkene, men en flokk ulver, som koordinert omformer seg til båter, u-båter og et gråtende, knust hjerte. 
Her lukter det spinoffmuligheter. 

Storkens mytologi 

Men det er også en rekke kjedelige partier, som får en til å tenke over denne storken, som har stjålet babyer i gresk mytologi, båret sjelen i egyptisk mytologi, sluppet babyer ned pipa i fransk folklore, og i moderne tid preget baby showers i USA. 
Historienet.no skriver: 
«Myten ble utbredt i VestEuropa i løpet av 1800-tallet, fordi storken var symbol på lykke og velstand. 
Fuglen hadde tilsynelatende størrelsen som skulle til for å bære et spedbarn i nebbet.» 

Babyene lages med små variasjoner på snirklete samlebånd i storkenes fabrikk, slik disse animasjonsfilmene lages med enda mindre variasjoner på samlebånd i den amerikanske drømmefabrikken, vår tids symbolbærer av lykke og velstand. 
Studionebbene bærer så filmene ut til verdens kinolerreter og hjemmeskjermer, og vi slipper spørsmålet om hvordan vi er kommet hit. 
",1
"Trekker den animerte familiefilmen ned i søla
Men «Sausage Party» burde vært enda mer pervers. 

FILM: 
Vestlig animert langfilm hviler på en lang tradisjon for å menneskeliggjøre dyr og livløse gjenstander. 
I vår del av verden har animasjonsfilm hovedsakelig blitt produsert for barn og familier, hvilket har resultert i enkle og sentimentale fortellinger hvor menneskelig psykologi gjennomsyrer alle lag av filmenes univers. 
Dette fører uunngåelig til visse logiske brister, men inntil nå har både publikum og filmbransjen vært villige til å se gjennom fingrene med disse ubesvarte erkjennelsesfilosofiske spørsmålene. 

Pervers Greg Tiernan og Conrad Vernons «Sausage Party» gjør imidlertid denne perverse antropomorfiseringen til hovedtema når den skildrer livet i et supermarked hvor varene som er til salgs er hellig overbevist om at menneskene som kjøper dem er guder som vil ta dem med til paradis. 
Men når wienerpølsa Frank får nyss om at varene som forsvinner ender opp med å bli torturert og spist, blir det panikk i pølsedisken og revolusjon i kolonialen. 

Selv om det er Tiernan og Vernon som står oppført som regissører, er «Sausage Party» i alle viktige henseende en film av Seth Rogen og Evan Goldberg, med alt det innebærer av marihuanarelatert humor og gjesteopptredener fra duoens usual suspects av samarbeidspartnere. 
Problemet er at filmen aldri greier å bestemme seg for om den vil være en genuin kritikk av reklame, religion og moderne animasjonsfilm eller bare en Pixar-film for folk som er for kule til å like «Oppdrag Dory». 

Konvensjonell 
Det finnes sexvitser i «Sausage Party» som er så banale og obskøne at de truer med å trekke hele det blankpolerte, barnevennlige CGI-uttrykket filmen er svøpt i ned i søla. 
I disse øyeblikkene er filmen genuint subversiv – ikke så mye en kritikk som en forgiftning av grunnvannet – men det er ikke nok av dem til å veie opp for dens oppsiktsvekkende konvensjonelle struktur og moral. 

Med andre ord ender man opp med en film som er opprørsk på samme måte som Adbusters’ reklameparodier er opprørske – altså en tidvis underholdende lek med estetikk og retorikk som til syvende og sist bare forsterker og legitimerer det den gir seg ut for å kritisere. 
",1
"Et uforløst drama man nærmest får dårlig samvittighet av ikke å like
Det magisk-realistiske dramaet «Kjempen» spiller på moderne medieklisjeer og nordisk folketro. 

FILM: 
Johannes Nyholms magisk-realistiske drama «Kjempen» var den store vinneren under den svenske Guldbagge-utdelingen i januar, der den ble belønnet med prisene for beste film, beste manus og beste sminke. 
Med sin universelle historie om menneskets behov for tilhørighet, og en hovedperson som takket være fysiske misdannelser behandles som noe mindre enn et menneske, er den på mange måter det svenske motstykket til «Løvekvinnen». 
Og selv om formspråket er langt mer tidsriktig, deler Nyholms film mange av svakhetene til Vibeke Idsøes Erik Fosnes Hansen-adaptasjon. 

Magisk «Kjempen» er historien om 30 år gamle Richard, som er født med et syndrom som gjør ansiktet hans kraftig deformert. 
Richard er autist, og etter å ha blitt skilt fra moren som barn, har han bodd på ulike offentlige institusjoner. 
Han har få venner, og hans store lidenskap er å spille boule sammen med bestekompisen Roland. 
Han lengter også etter å gjenoppta kontakten med moren, men av uklare grunner insisterer systemet på å holde de to adskilt. 

Slike sentimentale skildringer av ufortjent utenforskap og enkle, utilfredsstilte emosjonelle behov går rett i hjertet på skandinaver, og «Kjempen» har dessuten et ekstra gir i form av mystiske visjoner av en kjempe som er på vandring ned fra fjellene for å gjenforene mor og sønn. 
Resultatet er en film hvor nordisk folketro går hånd i hånd med den moderne medieklisjeen om at mennesker med fysiske og psykiske funksjonshemminger er magiske, tvers gjennom edle skapninger. 

Sympatisk Ingenting av dette ville vært problematisk dersom denne sammenstillingen av nye og gamle myter hadde belyst disse ideene fra interessante perspektiver eller dersom filmen hadde nyttegjort seg av den mystiske kraften som preger folketroens forestillingsverden. 
Det gjør den i liten grad, og det er også noe frustrerende distansert og overfladisk over skildringen av Richards indre liv – som om publikum er ment å nikke bifallende snarere enn å kjenne seg igjen. 

Nyholm låner stilgrep fra både Roy Andersson og Killinggängets klassiske tv-film «Torsk på Tallinn» – samt sci-fi-kuriositeten «Rymdinvasion i Lappland» fra 1959 – men de ulike elementene smelter aldri virkelig sammen, og lappeteppet mangler naturlig nok inspirasjonskildenes presisjon og originalitet. 

«Kjempen» er en kompetent og tidvis ganske morsom underholdningsfilm, men først og fremst er den en type produksjon man ender opp med å beundre fordi man instinktivt antar at filmskaperne har fått mye ut av et beskjedent budsjett. 
Det er nemlig noe i møtet mellom den magiske sosialrealismen, de keitete digitale effektene og Nyholms genuine engasjement for mennesker med funksjonshemminger, som gjør at man sympatiserer med filmen selv om man ikke egentlig liker den spesielt godt. 

Velment Christian Andrén er svært god i rollen som den innesluttede Richard, men hans innsats undermineres hele veien av et manus som framstiller hovedpersonen som en éndimensjonal skikkelse som bare vil få være i fred og treffe moren sin på regelmessig basis. 
Historier om mennesker som «bare vil» – eller enda verre: 
«bare skulle» – er som kjent kompleksitetens og nyansenes nemesis, og selv om Nyholm utvilsomt har de beste hensikter, er «Kjempen» intet unntak. 
",0
"Det hjelper ikke at McConaughey gjør seg så stygg han kan
En spektakulær historie fra virkeligheten reduseres til et bakteppe for Oscar-vinnerens reise inn i stygghet i «Gold». 

FILM: 
I takt med at det amerikanske dramaet har emigrert fra kinolerretet til tv-skjermen, har romantiseringen av «New Hollywood»s gullalder på 70-tallet nådd stadig nye høyder. 
Og som et resultat av dette har det vokst fram en slags «ny-70-talls-film», bygget opp rundt epokens mer overfladiske kjennetegn, som kornete bilder, hakket mindre fascistiske skjønnhetsidealer enn i dag, og plott som ikke trosser naturlovene. 

Ny fase Disse filmene har det til felles at selv de beste av dem – som J. C. Chandors «A Most Violent Year» – framstår som sjangerøvelser som aldri er i nærheten av å fange tidsånden slik forbildene gjorde for 40 år siden. 
Stephen Gaghans «Gold» tilhører denne undersjangeren, men er på ingen måte blant de beste – faktisk er den akkurat så knallhardt middelmådig og intetsigende som bare en film med hyperkompetente amerikanske håndverkere foran og bak kamera kan være. 

I «Gold» reduseres nemlig den utrolig-men-sanne historien om det canadiske gruveselskapet Bre-X’ enorme gullfunn i Indonesia på 90-tallet, til et banalt, tidskolorert bakteppe for Matthew McConaugheys offisielle inntreden i karakterskuespillernes rekker. 
I Gaghans omfattende omskriving har 90-tall blitt til 80-tall (noe som understrekes med en parodisk mengde britisk postpunk) og Canada blitt til USA, men dette er irrelevant, ettersom fokus ligger på å se McConaughey presse sin egen forfengelighet til bristepunktet gjennom to gjennomsvette, kjederøykende timer. 

Nye tenner 
I rollen som den ukuelige forretningsmannen Kenny Wells er McConaughey utstyrt med tynt hår, kulemage og løstenner som jobber overtid, og han griper begjærlig hver sjanse til å gjøre seg uattraktiv foran kamera. 
Et eller annet sted i bunnen ligger en kapitalismekritikk konstruert av noen som har misforstått både «The Wolf of Wall Street» og «There Will Be Blood», men slike detaljer blir overflødige i en film som dette. 
«Gold» handler mer enn noe annet om store porer, lite flatterende frisyrer og Hollywood-stjerner som «våger» å gjøre seg stygge. 
Med andre ord ikke nøyaktig det samme som en tidsmaskin. 
",0
"Et sjarmerende argument for å la barna turnere kniv, låne penger og ta ansvar
«Tungeskjærerne» får en til å tenke, men mister konsentrasjonen underveis 

FILM: 
Ni år gamle Ylva, hovedpersonen i «Tungeskjærerne», tenker over hva det vil si at hun er på vei fra Oslo til Myre i Vesterålen, for å lære å skjære torsketunger på fiskeanlegget der, slik moren hennes og tanten hennes gjorde der oppe da de var barn. 
Konklusjonen hennes er at nettopp fordi hun nå skal igang med det samme, er det tradisjon. 
Tradisjonen finnes bare hvis slike som henne tar del i den. 

Viktig forankring 

Dette er en av mange fine tanker om fortid og nåtid som finnes i Solveig Melkeraaens dokumentar. 
Ylva er hennes egen niese, og kameraet kartlegger det spenningsfylte møtet mellom et urbant norsk barn av 2017 og en gammel skikk, som er radikalt annerledes enn det meste av dagens typiske barneaktiviteter. 
Barna Ylva møter i Vesterålen, er trygge og drevne i turneringen av de skarpe knivene, og entusiastiske ved tanken på hvor mange kilo tunge de skal skjære og hvor mange penger de skal tjene. 
Bildene av Ylva og de andre barna settes opp mot gamle, sort-hvite fotografier av fiskere fra en annen epoke, alle bildene med naustene og fjorden og fjellene i bakgrunnen. 

Slik minner «Tungeskjærerne» ordløst om viktigheten av forankring, av ikke å glemme de lange linjene, eller at det finnes andre måter å leve på enn den som er vel ansett akkurat her og nå. 
Dette er et av de fineste og best formidlede trekkene ved filmen. 
Det hører med at noen av niåringens betraktninger er så reflekterte og velformulerte at tilskueren kan undres over hva hun har kommet opp med selv, og hva som er skrevet for henne av eldre og mer drevne krefter. 
Sammenlignet med Margreth Olins «Barndom» finnes det her større tvil om barnet observeres eller instrueres. 

Barn med gjeld 

Ylva reagerer først med taus forskrekkelse på det hardt opplyste fiskeanlegget og den klissete jobben. 
Men etter litt tåretørking og oppmuntring får hun det til. 
«Tungeskjærerne» er også et argument for å utfordre barn, og stole på at de kan ta initiativ og ansvar. 
Akkurat hvor mye ansvar kan få noen hver til å kvele et gulp, idet Ylvas læremester, den jevnaldrende Tobias, kjekt tar opp et lån på tyve tusen kroner i tillegg til de tretti tusen han har spart, for å kunne kjøpe båten han ønsker seg så sterkt. 
Også dette vises som forfriskende annerledes sammenlignet med den en mer skånsom tilnærming til barns oppvekst, men det er nærliggende å se for seg hvordan en pode med mindre kontroll og disiplin vil kunne streve med en høyst reell gjeldsbyrde. 

Tobias er en energibunt med en utstråling på åtti watt. 
Samtalene mellom ham og Ylva, begge åpne og reflekterte og lette å bli glad i, og samtalene dem i mellom bærer begge preg av en oppsiktsvekkende modenhet. 
De har begge opplevd at mor og far har gått fra hverandre, og funderer over hvorfor dette skjedde, om ikke problemene til foreldrene kunne vært unngått om de voksne hadde fortalt hverandre tidligere om det de syntes var vanskelig. 
Tilliten til barns dømmekraft kommer til syne også i disse situasjonene. 

Og så, iblant, mister «Tungeskjærerne» konsentrasjonen, og blir flatere og mindre engasjerende. 
Ylvas filleonkel, Tshawe Baqwa fra Madcon, sneier innom som fortrolig og soundtrackleverandør, i noe som mest minner om produktplassering og publikumsfrieri. 
Og en liksommusikkvideo fra fiskeanlegget gir en eim av amatørrevy som er sterkere enn torskelukta. 
Slike unødige omveier vanner ut det som ellers er en levende og interessant samtale, to gode unger imellom. 
",1
"Anmeldelse:«Marnie - Min hemmelige venninne» 

Hiromasa Yonebayashi viderefører Studio Ghibli-arven etter Hayao Miyazaki og Isao Takahata. 

FILM: 
Studio Ghibli og Hayao Miyazaki brukes ofte som synonymer, og da ikke minst i markedsføringssammenheng, hvor denne forvirringen har utgjort studioets sentrale kommunikasjonsstrategi siden mesterregissøren ble en internasjonal merkevare. 
Dette gjelder også Hiromasa Yonebayashis «Marnie — Min hemmelige venninne», som har langt mer til felles med filmene til Miyazakis pensjonerte Ghibli-kollega Isao Takahata. 

Lavmælt Historien om den innesluttede Anna Sasaki som sendes for å bo hos slektninger på landet, er nemlig konstruert som en trekk-opp-bil av lavmælt sentimentalitet, og filmens avsluttende tjue minutter er en eneste lang seiersrunde av emosjonelle fulltreffere. 
«Marnie» er ikke like opprivende som Takahatas mesterverk «Ildfluenes grav», men dens vare skildring av forholdet mellom barn, fosterforeldre og overnaturlige vesener har mye til felles med hans siste film «Historien om prinsesse Kaguya». 

På landsbygda møter den tungsindige tolvåringen nemlig Marnie, en mystisk lyshåret jente som bor i et forlatt herskapshus, og som kun dukker opp når Anna er alene. 
Vennskapet med Marnie gjør at 
Anna gradvis tør å åpne seg og gi slipp på frykten og skammen hun føler over å være et fosterbarn. 
Samtidig trekkes hun inn i en dramatisk historie som utspiller seg på tvers av tid og rom. 

Metodisk Japanske nasjonaldyder som tapperhet, lagånd og selvoppofrelse er et gunstig utgangspunkt når man skal konstruere denne typen diskré patosfylte fortellinger. 
Og fra det øyeblikk Anna i åpningsminuttene erklærer at hun hater seg selv, setter Yonebayashi systematisk hovedpersonens emosjonelle behov opp mot hennes medmenneskelige forpliktelser. 
Resultatet er en film som lenge framstår som alminnelig og en smule uengasjerende, helt til den på oppløpssiden avslører at den har hatt grepet om publikum fra første sekund. 
",1
"Halvfulle tømmerkvinner
«Ab Fab»-rebooten reparerer det ikke ødelagte. 

FILM: 
Flasketuten peker stadig på de snurrige sviresøstrene «Edina» (Jennifer Saunders) og «Patsy» (Joanna Lumley). 
Siden 1992 har utfordringene pendlet mellom å shoppe og drikke seg gjennom Londons mer eller mindre glamorøse moteliv. 
Men 24 år etter den satiriske situasjonskomediedebuten begynner den tosomme leken å bli litt slitt. 
«It was a time the zeitgeist blew through me», sier «Edina» bakfull og reparerende i baksetet til «Patsy», som selv får passet lest av Jon Hamm («Don Draper») på fest: 
«I can’t believe you’re still alive». 

Tidfast humor 

Flere ting får filmen til å vakle: 
Det som var nyskapende, drøyt og absurd vulgært midtnittitalls, er nå for lengst mainstream, videretappet av komikergenerasjonen derpå. 
Og champagnerusen som bobler stigende i halvtimesformatet, mister futt gjennom den store lerretfortellingens nittiminuttersformat. 
Karakterenes sedvanlige episodebuer tåler rett og slett ikke strikktøyingen. 

PR-agent «Edina» har alltid lagt gjestelista høyt, og blant (for) mange kjendis-«cameos» gjør et ublidt møte med moteikonet Kate Moss henne til en ettersøkt kvinne som trender på Twitter. 
«Where do you go to, my lovely?», synger så Peter Sarstedt på soundtracket. 
Hun tråkker vann på treningssykkel i bunnen av eget basseng, og reiser med «Patsy» til den franske solkysten. 
Ut på tur, alltid absurd. 
Her får Lumleys rolle mer spillerom, og noen genuint morsomme øyeblikk beviser at også riktig oppstilte tomflasker kan skape vakker musikk. 

Vin, eddik, sprit 

Etter ettertekstene sier politisk kommentator Jeremy Paxman at folk burde gå tilbake til å se på kattevideoer, «Now bugger off!» 
Ja, kanskje det. 
For karakterene «Edina» og «Patsy» eldes verken som vin eller eddik, lagt på sprit en gang for alle i 1992. 
Men fansen får sine øyeblikk, som da «Edina» mener hun er tjukkere sidelengs enn forfra, og «Patsy» reflekterer: 
«I am your mirror». 
«How do I look?» spør «Edina». 
«Fabulous!». 
",0
"Noe av det mest inkompetente amerikanske filmhåndverket på norske kinoer dette tiåret
Dårlig regi, dårlig manus, dårlig skuespill – og elendig datagrafikk - i «The Bye Bye Man». 

FILM: 
Med tanke på hvor mye penger amerikanske lavbudsjettsgrøssere har spilt inn det siste tiåret, skulle man tro sjangeren før eller siden ville bli innhentet av Hollywoods iboende trang til å forvandle alle populære uttrykk til kompetent underholdning ribbet for personlig særpreg og kulturell forankring. 
Men den gang ei: 
I kjølvannet av «Paranormal Activity»s suksess i 2007 har de store amerikanske studioene distribuert en stri strøm av formelbaserte og skjematisk utførte skrekkfilmer, hvorav en oppsiktsvekkende stor andel fortsatt framstår som grunnleggende filmatisk inkompetente. 

Ubehjelpelig «The Bye Bye Man» er en av disse filmene som får en til å stille spørsmål ved hva kompetanse egentlig betyr i moderne grøssere. 
Den er bygget opp rundt de vanlige ingrediensene – et knippe fotogene ungdommer i hovedrollene, mørke bilder med et markant blågrønt skjær, og en overnaturlig trussel som opererer i henhold til spesifikke, dataspill-lignende regler. 
Den utspiller seg i en verden som er ment å representere dagens USA, men som på mange måter fortoner seg mer virkelighetsfjern enn ondskapen fra den andre siden. 
Og den har ikke engang vett til å skremme publikum ved hjelp av billige, brå gys. 

Spørsmålet er om den delen av publikum som går og ser filmer som dette – som saumfarer alle terningkast to-anmeldelsene og likevel med viten og vilje velger å se «The Bye Bye Man» framfor alskens Oscar-favoritter og kritikerroste festivaltravere – egentlig er ute etter noe mer enn mørke bilder, vakre amerikanere og en dose lettfordøyelig metafysisk ondskap. 
De som går og ser disse filmene vet bare så altfor godt hva de vil få servert, og likevel finnes det tilstrekkelig mange som verdsetter disse elementene selv i deres mest uinspirerte, ubehjelpelige form, til at denne typen film fortsatt har et stor, verdensomspennende publikum. 
Jeg skal ikke late som om jeg ikke forstår hvordan de tenker. 

Ambient Under en pressevisning av en av de senere «SAW»-filmene på Bergen kino for en del år tilbake – jeg tror det var fireren eller femmeren – hadde maskinisten ved et uhell spolt opp den tredje 35mm-rullen feil vei, med det resultat at drøye ti minutter av filmen ble avspilt baklengs før visningen ble avbrutt og de oppmøtte bedt om å komme tilbake dagen etter. 
Det interessante var at opplevelsen av å se filmen baklengs ikke egentlig var vesensforskjellig fra å se den slik den var ment å vises. 
Det var riktignok umulig å forstå hva som ble sagt og hvorfor ting skjedde, men stemningen var like minst makaber og de lydlige stikkordene som signaliserte når man skulle skvette var omtrent like effektive som da filmen ble vist riktig vei. 

«The Bye Bye Man» fungerer på en lignende måte måte: 
Den er i seg selv verken mystisk eller uhyggelig, men den inneholder tilstrekkelig mange symboler på mystikk og uhygge til at deler av hjernen likevel lar seg lure, og i en drøy time fungerer den som en form for trashy ambient cinema, hvor de rytmiske skiftene i atmosfære og fargetoner stort sett makter å holde på oppmerksomheten. 
I den siste halvtimen bryter imidlertid alt av logikk og estetikk fullstendig sammen. 
Og sisteakten – som sløser bort både Carrie-Anne Moss og Faye Dunaway i håpløst underutviklede biroller, og topper seg med datagrafikk på «Gressklippermannen»-nivå – er noe av det mest inkompetente amerikanske filmhåndverket som har vært å se på norske kinoer dette tiåret. 
I den grad slike ting betyr noe, er du altså herved advart. 
",0
"Det piskes, det voldtas, det lemlestes og drepes
Fabelaktig nyinnspilling av «Røtter». 

TV-ANMELDELSE: 
«Roots» handler om identitet. 
Den handler om navnene vi får, og navnene som definerer oss. 
Og den handler om historiene vi forteller for å overleve, for å vite hvem vi er, og hvordan de former vår identitet igjen. 

Den amerikanske miniserien «Roots» - «Røtter» - fra 1977, er et stort stykke tv-historie i seg selv. 

Kanalen ABC var så usikre på den kommersielle appellen til det de hadde i henda at de prøvde å grave den ned over åtte dager midt i januar, den tida av tv-sesongen serier tradisjonelt dro for å dø en stille død. 
Effekten var stikk motsatt, og «Røtter» ble et samlende, nasjonalt fenomen uten sidestykke. 

Serien gikk hen og ble nominert til 37 Emmys og vant 9 av dem, og siste episode er fortsatt det nest mest sette programmet i amerikansk historie, med svimlende 100 millioner seere. 

Historien om Kunta Kinte, mandinka-krigeren fra Gambia som ender opp som slave i Virginia, og hans amerikanske etterfølgere, har fortsatt enorm slagkraft. 

Serien er delt inn i fire episoder med spillefilmlengde, og spenner over 100 år og fire generasjoner, fra Kunta kidnappes i 1767, til slavene frigis etter den amerikanske borgerkrigen i 1865. 
Første episode viser Kuntes reise fra fri kriger til plantasjeslave på andre siden av jordkloden. 
Både slavehandlerne og eierne prøver å kue ham, men til tross for sitt nye navn «Toby», glemmer han aldri navnet foreldrene ga ham, og hvem han egentlig er. 

De hvite eierne hans ser på seg selv som fromme, men er blinde for privilegiet de er født inn i og systemet de bidrar til å opprettholde. 
Kunta piskes og lemlestes, men sjela hans får de aldri. 
Og han lærer etter hvert at et overlevelsesinstinkt kan ta mange former. 

Historieundervisning 
Første episode er forankret av en intens og fysisk prestasjon av Malachi Kirby som Kinte, og regien til den australske actionveteranen Phillip Noyce («Patriotens Spill», «Rabbit Proof Fence»), som både gir en følelse av historie som utspiller seg i nuet, og plasserer oss tydelig i Kuntes sko. 
Dette er førstepersons historieundervisning, som man virkelig skal føle på kroppen. 

Det piskes, det voldtas, det lemlestes og drepes, og skaperne skyr ikke unna hverken de grusomme eller de kompliserte sannhetene. 

Mennesker forsvinner 
I de neste episodene skifter fokus over til Kuntes etterkommere, hans datter, hennes sønn og hans barn igjen. 
De brå fokusskiftene fra generasjon til generasjon, der serien gjerne bytter protagonist midt i en episode, kunne i mindre kyndige hender gjort at serien mistet fotfestet, men her underbygger de snarere følelsen av opprivende separasjon og den totale uforutsigbarheten og maktesløsheten det er å være i en slaveeiers vold - der livet ditt blir revet fra deg fordi eieren din trenger penger, eller bare får et innfall. 

Mennesker vi har blitt tett knyttet til forsvinner uten forvarsel ut av serien for aldri å sees igjen. 
Kontinuiteten gjennom slektsleddene ivaretas av gjentagende replikker, bildeutsnitt, ritualer, arbeidssanger og gester, som gir gjenklang på tvers av geografi og generasjoner. 
Det hele er fenomenalt fingernemt og finstemt gjort. 

Dette er slektskrønike og bredt melodrama av ypperste klasse, vidtfavnende historiefortelling, imponerende økonomisk fortalt. 
Ensemblet er uten et eneste svakt ledd, men det er likevel verdt å trekke fram - foruten Kirby - Regé-Jean Page som Kintes barnebarn, den eplekjekke Chicken George, og den alltid fabelaktig ufordragelige Jonathan Rhys Myers, som finner både nye menneskelige bunnivåer og en uventet sårhet som Georges eier Tom. 

Serien ender kort tid etter at alle slaver i unionen erklæres frie som følge av nordstatenes seier. 
Men den har ingen intensjon om å late som om alt ble bra bare fordi slaveriet ble avskaffet. 
Vondviljen, hatet og det ubalanserte spillebrettet som møter de frigitte slavene kan vi se forplante seg helt inn i vår tid, 150 år senere. 

«Roots» minner oss på at verden kanskje går framover, men ikke så raskt som vi liker å tro. 
",1
"En lovende start på en etterlengtet andresesong
Cannes-visningen av «Top of the Lake: 
China Girl» understreker at spillefilm og tv-serier er i ferd med å vokse sammen. 
Men det er fortsatt et lite stykke igjen. 

FILM/TV: 
Selv om «Twin Peaks» har vært den uten sammenligning mest imøtesette tv-serien som vises under årets filmfestival i Cannes, er «Top of the Lake: 
China Girl» den eneste sjansen til å se tv-dramatikk publikum hjemme i stua ennå ikke har hatt muligheten til å binge. 
Og med tidligere Gullpalme-vinner Jane Campion som regissør og serieskaper, føles det naturlig å gi de første episodene av andresesongen av dette tiårets mest kritikerroste krimserie plass på verdens viktigste filmfestival. 

Drap 
Når det er sagt, er det vanskelig å se «China Girl» på det store lerretet uten å reflektere over at man ser en tv-serie snarere enn en spillefilm – ikke minst når den vises side om side med kunstfilmer fra hele verden. 
Der førstesesongen var en usedvanlig stilsikker affære som brukte det newzealandske landskapet til å skape en innbydende og fremmedgjørende atmosfære som holdt publikum på tå hev, gir andre sesongens mer tradisjonelle setting opphav til et tilsvarende tradisjonelt filmspråk. 

Denne gangen etterforsker nemlig politikvinnen Robin Griffin mordet på en ung asiatisk kvinne som blir funnet i en koffert som har blitt skylt i land på stranda i Australias største by Sydney. 
Elisabeth Moss vender tilbake som Griffin, og denne gangen har hun selskap av blant andre Nicole Kidman, Gwendoline Christie, David Dencik og Alice Englert. 
Sistnevnte spiller hovedpersonens datter Mary, som hun adopterte bort som sekstenåring, for også denne gangen viser det seg at kriminalgåten har direkte kobling til Robins fortid. 

Feminisme 
Det å anmelde tv-serier etter å ha sett ekvivalenten av førsteakten av en spillefilm innebærer naturlig nok at det er en viss fare for at man bommer på målet når man forsøker å analysere de store tematiske linjene, men dømt ut fra de to første episodene synes det åpenbart at «China Girl» viderefører «Top of the Lake»s feministiske perspektiv. 
For også denne gangen handler det om å vise sammenhengen mellom ubevisst hverdagsmisogyni og den grove, ofte dødelige volden som både menn og kvinner utsetter kvinner for, basert på nedarvede forestillinger om kjønnsroller. 

Den mest interessante tilnærmingen til denne tematikken kretser rundt Mary og hennes problemer med å få adoptivforeldrene (Kidman og Ewen Leslie) til å akseptere sin 25 år eldre kjæreste Puss (Dencik) og den prinsippfaste antifeminismen han er i ferd med å indoktrinere henne i. 
I tillegg møter vi en gruppe thailandske kvinner som jobber på bordellen der den tidligere universitetsprofessoren Puss nå underviser i engelsk, samt en gruppe unge nerdete mannsrettighetsaktivister som fordriver tiden med å gå til prostituerte og krangle om sjekketeknikker. 

Karakterdrama 
Den største overraskelsen med denne andre sesongen er Christie, som spiller Robins nye partner, og som ved å kanalisere sin indre (og ytre) Stephen Merchant tilfører serien en uventet og høyst uforutsigbar sans for humor som tjener som en motvekt til hovedpersonens tungsinn. 

Best er likevel unge Englert, som spiller Mary med en blanding av påtatt livsvisdom og ungdommelig uskyld som forvandler serien fra mordmysterium til karakterdrama hver gang hun dukker opp på lerretet. 
Og med forbehold om at undertegnede kun har vært i Cannes tre dager når dette skrives, synes det faktum at Mary framstår som festivalens hittil klart mest minneverdige rollefigur å si noe betydningsfullt om forholdet mellom spillefilm og tv-dramatikk anno 2017. 
",1
"Anmeldelse:«The Night of» 

HBOs nye krimserie er omhyggelig detaljert, helt på grensen til omstendelig 

Den naive og litt klønete pakistansk-amerikanske collegestudenten Nasir tyvlåner farens taxi for å dra på fest på Manhattan. 
Han ender i stedet med å bli med en vakker jente hjem. 
Hun serverer tequila og dop, de har sex, og da han våkner finner han henne brutalt drept. 

Han rømmer i panikk, men da politiet stopper ham for en ulovlig venstresving finner de drapsvåpenet på ham. 
Vitner og DNA knytter ham til åstedet. 
Saken virker klokkeklar. 

True crime-sjangeren er het om dagen, med «Making A Murderer», «The Jinx,» og podcasten «Serial». 
HBOs nye krim, den åtte episoder lange og tørt titulerte «The Night Of», basert på britiske «Criminal Justice», er i form beslektet, men her er det snakk om dramatisering av en fiktiv drapssak. 
Sånn sett er den en formmessig antitese til vårens snakkis «The People v. OJ Simpson». 

Der OJ peiset på med fullt krimklisjévolum og gjorde en reell drapssak til sirkus og de involverte til klovner i manesjen, viser «The Night Of» langt mer respekt for sitt oppdiktede rollegalleri, og er mer nøktern og mindre førende i formen. 
Skuespillet er dempet, tempo er utstudert langsomt, og kamera er iskaldt allseende. 

Serien er krim, rettssalsdrama, fengselsserie og familietragedie i ett. 
Den vil vise rettferdighetens langsomme tannhjul — en frase som ofte nevnes — rører på seg, og fortelle en kompleks og realistisk historie om kriminalrettslige prosesser, paradokser og urettferdigheter i USA. 
Hver minste lille ting som kan ha betydning for saken dveles ved. 

Selv om første episode med sine 80 minutter er seig, fungerer grepet godt utover serien, takket være et smart (og omhyggelig researchet) manus, trygg regi og et rikt og passe sært rollegalleri, ledet an av Riz Ahmed som Nasir, Bill Camp som etterforskeren Box, og John Torturro som Nasirs advokat, en sjuskete ambulansejeger med hjertet på rett sted og eksemen fra helvete. 

Alt er høykvalitet, men så står også den Oscar-vinnende manusforfatteren Steven Zaillian («Schindlers Liste») og krimforfatteren Robert Price bak serien, godt hjulpet av fotografen Robert Elswit («There Will Be Blood»). 

Der OJ var ADHD-krim, er «The Night Of» omstendelig og detaljfokusert på grensen til tvangsnevrotisk. 
Det at to så diametralt ulike tilnærminger til noe som på overflaten er ganske likt kan fungere så godt, er en påminner på at kvalitet ikke handler om hva en serie vil fortelle, men hvordan den forteller det 
",1
"Tar italienske menns morskomplekser til et nytt nivå
Marco Bellochios «Drøm søtt!» er et stemningsfullt portrett av savnets psykologi. 

FILM: 
Italienske menn er kjent for å være tett knyttet til mødrene sine, og dette gjelder i høyeste grad hovedpersonen i Marco Bellocchios nye film. 
På ett punkt skiller imidlertid den innadvendte Massimo fra den gemene hop av ødipale italienere, for moren som har spilt en så avgjørende rolle i å forme hans liv og personlighet døde nemlig da han var ni år gammel. 

Hjertets tyngdekraft Utgangspunktet for «Drøm søtt!» er at Massimo i voksen alder forbereder salget av leiligheten han vokste opp i, og arbeidet med å pakke sammen familiens eiendeler utløser et skred av minner som alle kretser rundt morens nærvær eller fravær. 
Dette leder Massimo og publikum ut på en reise gjennom en labyrint av gåtefulle erindringer, hvor hvert minne synes like betydningsfullt som upålitelig. 

Massimo spilles av tre ulike skuespillere som barn, ungdom og voksen, men verken Valeria Mastandrea, som bærer brorparten av filmen, eller hans to yngre kolleger makter å tilføre hovedpersonen stort hva gjelder personlighet eller utstråling. 
Dette gjør «Drøm søtt!» til en film uten kjerne – hvilket er passende med tanke på at den kretser rundt et svart hull av omsorg og betydning som morens bortgang etterlot i sønnens liv – og publikum glir inn i Massimos perspektiv, der han forsøker å organisere sin fragmentariske hukommelse til en meningsbærende fortelling. 

Minnepalasset «Drøm søtt!» utspiller seg nærmest helt og holdent i gråsonen mellom drøm og virkelighet – minner og diktning – og for å skape en motvekt til denne altomfattende uhåndgripeligheten, har Bellochio strukturert filmen rundt Massimos jakt på håndfaste svar om hvordan og hvorfor moren døde. 
Dette svaret er imidlertid noe de fleste automatisk vil slutte seg fram til i løpet av åpningsminuttene, og dermed blir filmen en søvngjengeraktig ferd mot et varslet antiklimaks. 

Selv med denne konstruksjonsfeilen, er «Drøm søtt!» like fullt en stemningsfull reise gjennom uutgrunnelige minner, med lange og elegante ordløse sekvenser, og utleverende samtaler med hovedpersonen i den gamle franske grøsserserien «Belphegor». 
Med sine hyppige hopp i tid, er den også flere filmer i én – blant annet en oppvekstfortelling, en opprinnelseshistorie for seksuelle nevroser, og et dissonant vitnesbyrd fra krigen på Balkan – men det man først og fremst sitter igjen med er et underlig gjenkjennelig portrett av et menneskesinn i fri dressur. 
",1
"Den etterlengtede Tupac-filmen er dessverre laget av en fanboy
Den tindrende tilbederblikket i «All Eyez On Me» gjør Tupac Shakur ufarlig 

FILM: 
Den Tupac, du. 
Bestselgende artist, Shakespeare-siterende smarting og modig rebell som fikk både kvinner og menn til å rødme, om enn av forskjellige årsaker. 
Slik er han i «All Eyez On Me», en biografisk spillefilm laget av en av den avdøde gangsterrapperens tallrike fanboys, Benny Boom. 
Han er feil mann for jobben. 
Gjennom Booms gylne filter blir Tupac først og fremst en mann å beundre, mens de voldelige og farlige sidene hans tones ned. 
Manus slår tungt fast at Tupac selvfølgelig ikke var med på gjengvoldtekten han ble anklaget for. 
I de fleste scenene der folk går løs på hverandre, er han bare et storøyd vitne. 

Resiterer fakta 

Det føles for rosenrødt, og hva verre er, det føles for flatt. 
«All Eyez 
On Me» har blikket stivt festet på biopic-oppskriften. 
Fortellingen om en mann som satte sin ære i å være autentisk, føles kav inautentisk. 
Dialogene minner om nyhetsreportasjer i sin stive resitering av biografiske fakta. 

«All Eyez On Me» er uoppfinnsom på alle plan. 
Klisjeene knuffer mot hverandre i en endeløs kø. 
Alle kvinnene er enten partyjenter i stringtruse eller sassy sannsigersker som sier fra når det trengs. 
De fleste mennene overspiller tøff-i-trynet-holdningen. 

Struttende energisk 

Det finnes unntak. 
Nykommer Demetrius Shipp jr. har en fin karisma og et struttende energisk kroppsspråk i hovedrollen, skjønt den eiegode utstrålingen hans også bidrar til det generelle inntrykket av noe litt for ufarlig. 

Men Shipp jr. får i filmens beste øyeblikk frem en kraftfull personlighet som lider under sin egen eksplosive spontanitet, sin egen mangel på avstand til avgjørende og til dels farlige situasjoner. 
Denne Tupac Shakur er skarp, men ingen strateg. 
Og så er det et og annet øyeblikk der Booms entusiasme blir smittende, som når Tupac tordner i vei overfor to bleknebbete platetopper om hvordan kulturelle uttrykk er det eneste svarte amerikanere har å gi i arv, utover minnet om bomull. 

Men skulle Tupac på film blitt en mer formidabel skikkelse, måtte han, ironisk nok, bli beskrevet av noen som ikke likte ham fullt så godt. 
",0
"Pustberøvende animasjon
Usynliggjorte menneskelige bevegelser lever videre i vidunderlig animasjon. 

FILM: 
«Hvis du må blunke, gjør det nå,» sies det i åpningen av fantastisk spennende, rørende og morsomme «Kubo og det magiske instrumentet», som er laget med en av de eldste «blunketeknikkene» og animasjonsvirkemidlene: «stop motion» (eller punktfotografering). 
Fra de første eksperimentene på slutten av 1890-tallet har intervallene mellom de ulike bevegelsesposisjonene og bildeutsnittene blitt mindre og mindre, slik at en stadig mer sømløs opplevelse av bevegelse er oppnåelig. 
Teknikken er brukt blant annet i «King Kong», av Ivo Caprino, i «Star Wars» og «Terminator 2: Judgment Day», av Aardman-studioet, Tim Burton og Charlie Kaufman. 
Og i desember kommer «Dyrene i Hakkebakkeskogen» på kino. 

Animert musikk Unggutten Kubo lager origamimagi, ved at papirbiter brettes og settes i bevegelser av lydbølgene og musikken fra de magiske strengene på den gråtende gitaren. 
Etter showet på markedet må han ta seg av sin syke mor og passe seg for et par svært skumle, svevende tanter, som vil ta det fungerende øyet hans. 
I dette alt annet enn A4-livet er en av kreasjonene fra den lille enøyde helten en bitteliten papirsamurai, som i en metavits diskuteres om kan regnes som origami, siden de vedder på at saks må ha vært involvert. 

Saks har definitivt vært involvert i de ørsmå klippene i filmen, men sprekkene er så smale at kun luft og menneskelighet har sevet gjennom og blåst liv i de taktile dukkene og modellenes bevegelser. 
Det er som de usynlige menneskelige bevegelsene omkring karakterene mellom bildene lever videre i sitt fravær. 
«Hvordan ser man en sang?» spør Billen i Langtbortelandet. 
Denne filmen stemmer i med flere gode forslag. 

Mor som streng Animatørene i LAIKA-studioet, som tidligere har laget «Coraline», «ParaNorman» og «Bokstrollene», overgår her sitt tidligere arbeid med enda større overskudd og fantasi, og med en sterkere karakterbygging i en episkmytisk filmfortelling. 
Med virkelige dukker og modeller, og kun minimalt med datagrafikk, leveres noe av det fineste som er å se på kino for tiden. 
Det er nok nødvendig med en hånd å holde i, siden de skumleste scenene er ganske så creepy. 
Men med mors hårlokk som armbånd og som streng er «Kubo» redningen. 
",1
"En passende slutt på en begredelig blockbustersommer
Anmeldelse: 
«Star Trek Beyond» 

FILM: 
Selv om han verken står bak den første eller den beste filmen i serien, er Justin Lin mannen som skapte «Fast & Furious»-franchisen slik vi kjenner den i dag. 
Og ved å forvandle det som i utgangspunktet var et par streite actionfilmer om streetracing til en selvbevisst og inkluderende hyllest til vennskap, teambuilding og spektakulære stunt, har han også vært sentral i å definere blockbusterlandskapet i et tiår dominert av middelmådige superheltfilmer. 

Tullete Lins første «Star Trek»-film bærer da også preg av å være et forsøk på å vri franchisen som ingen tilsynelatende vet hva de skal gjøre med i retning av en slags «Fast & Furious in Space». 
Her finner vi nemlig både motorsykkelkjøring, feminisme på lavt nivå, et evig mas om familie og tilhørighet, og et stort, dumt actionklimaks hvor våre helter bokstavelig talt beseirer fienden ved å spille Beastie Boys’ «Sabotage» skikkelig høyt. 
I tillegg kommer skurken Krall som kjemper en fanatisk, århundrelang kamp mot samarbeid, som en karikert sci-fi-legemliggjøring av Orson Welles’ gjøkur-monolog fra «Den tredje mann». 

På papiret ser det ut som den samme selvironiske omfavnelsen av absurde sjangerklisjeer som gjør de beste «Fast & Furious»-filmene (dvs. 5-7) til storartet filmunderholdning, men i praksis fortoner «Star Trek Beyond» seg som en hvilken som helst tonedøv, selvtilfreds og identitetsforvirret 10-tallsblockbuster. 
Dette skyldes ikke minst et usedvanlig svakt manus som bruker en stri strøm av beleilige tilfeldigheter til å sy sammen en håndfull underveldende actionscener, men man kan også hevde at problemet ligger i selve «Star Trek»-konseptet. 

Tradisjonsrik Universet Lin har fått i oppgave å forvalte ble opprinnelig skapt for å underholde TV-seere med kostnadseffektive (les: filmatisk uspennende) eventyr på ukentlig basis, hvilket gjør det dårlig egnet for det moderne blockbusterformatet. 
Og selv om besetningen består av karismatiske skuespillere – Chris Pine, Karl Urban, Zoe Saldana, Simon Pegg, John Cho, Idris Elba etc. 
– begrenses Lins handlingsrom av det faktum at det finnes en femti år gammel «fasit» de er nødt til å spille opp mot. 

Filmens største problem er likevel det samme som i så mange andre av sommeren 2016s uutholdelig middelmådige blockbustere – nemlig en ukritisk og uinspirert bruk av datagrafikk, som gjør lange strekk av filmen umulig å leve seg inn i. 
På tross av en hel del godt designarbeid får man aldri følelsen av å se på fysiske gjenstander, og dermed uteblir den kroppslige fornemmelsen av fart og spenning som er så essensiell for gode actionopplevelser. 

Skjematisk 
Så fort man har forstått hva som kommer til å skje i disse scenene – og det gjør man ganske raskt – begynner man å tenke på andre ting, for så bare å kvikne igjen til når det skjer noe av betydning for plottet. 
Og når dette plottet attpåtil er skjematisk på grensa til det parodiske sitter man igjen med den verste typen blockbuster: 
«Star Trek Beyond» et stort, dyrt og blankpolert stykke film som inneholder akkurat nok gode vitser, interessante romskip og treffsikker patos til at man lar seg underholde fram til rulleteksten dukker opp på lerretet. 
Deretter begynner minnene om filmen umiddelbart å falme og blande seg med de vage inntrykkene av andre filmer av samme type, i en tåke av dataanimerte eksplosjoner og utmattet likegyldighet. 
",0
"Inneholder en én time lang skytescene
«Free Fire» er en underholdende, men substansløs regiøvelse fra en av Storbritannias fremste unge regissører. 

FILM: 
Ben Wheatley er en av Storbritannias mest interessante og produktive filmskapere, og selv om ikke alle filmene hans er fulltreffere, er det alltid er interessant å følge ham fra prosjekt til prosjekt. 
Actionkomedien «Free Fire» er ikke på nivå med Wheatley-klassikere som «Down Terrace», «Kill List» eller «A Field in England», men som hans hittil mest kommersielle film vil den forhåpentligvis introdusere den engelske auteuren for et nytt publikum. 

Bomskudd Wheatley lager små, korte og smarte filmer, som inneholder liberale doser vold og svart humor – og gjerne også den undervurderte nordirske skuespilleren Michael Smiley. 
I «Free Fire» finner vi Smiley side om side med blant annet Brie Larson, Cillian Murphy, Armie Hammer og Sharlto Copley, i det som etter 30 minutter med eksposisjon utvikler seg til en én time lang skytescene i en nedlagt fabrikk. 

Filmen utspiller seg i 1978, og utgangspunktet for konfrontasjonen er en våpenhandel mellom en allianse av tvilsomme forretningsmenn og en gruppe IRA-soldater. 
Når to håndlangere begynner å slåss, eskalerer den gjensidige mistroen mellom partene til en kamp på liv og død. 
Og ettersom Wheatley har tatt mål av seg å framstille skytingen så realistisk som mulig, blir det en lang og farseaktig affære, hvor ingen treffer det de sikter på, og hvor dødelige rikosjetter flyr veggimellom lenge etter at skuddene er avfyrt. 

70-tallsparty «Free Fire» er morsom og intelligent, men oppleves mer som en regiøvelse enn en spillefilm. 
Skildringen av 70-tallets Boston er så karikert at man får følelsen av å befinne seg på en utkledningsfest, og Wheatley og manusforfatterkona Amy Jump gjør aldri noe forsøk på å tilføre rollefigurene dybde. 
Det er mer enn et snev av amerikansk post-Tarantino-indie over «Free Fire», men samtidig gjør filmen det klart at Wheatley ikke er noen britisk Quentin Tarantino. 
Snarere kan man se ham som sin generasjons Michael Winterbottom – en dyktig og hyperaktiv filmskaper som bytter sjanger som andre regissører bytter elbil, og som på tross av vekslende kvalitet alltid er verdt å holde et øye med. 
",1
"Synes du «Farmen» begynner å bli litt småkjedelig?Få inn noen drap, kanskje? 

Krim fra realitykverna i «Dødens tjern». 

Synes du «Farmen» og «71 grader nord» begynner å bli litt, tja, småkjedelig? 
At tvekamper og gnagsår var spennende en stund, men nå er det på tide å øke innsatsen litt? 
Få inn noen drap, kanskje? 

Si hei til «Dødens tjern» (eller «sjern», som urovekkende mange av deltakerne velger å kalle det). 
Krimforfatter Jørn Lier Horst har skrevet rammefortellingen til TVNorges splitter nye, egenutviklede realityserie, der 12 deltakere sendes ut i skogen for å finne løsningen på et 30 år gammelt krimmysterium. 
Et fiktivt sådan, altså. 
Men målet er åpenbart å skape en god porsjon skrekk underveis, både for seerne i sofaen og detektivene i skogen. 

Skjønt, i de tre første episodene er det ikke overvettes mye detektivarbeid de får lov til å bedrive. 
Derimot ganske mye tradisjonell reality-oppgaveløsing, der taperen sendes hjem på tradisjonelt realityvis. 

Tynn historie 

Rammefortellingen er grei nok, om enn syltynn: 
Tre speidergutter og en leder forsvant sporløst etter en skogstur for 34 år siden. 
En 16-årig gutt, Trygve, ble sett på åstedet og siden tatt med støvelen til en av speiderne. 
Nok til å få ham dømt til forvaring, visst. 
Men han rømte fra institusjonen, og har siden gjemt seg i skogen og samlet bevis for sin uskyld. 
Dem mater han deltakerne med litt etter litt, samtidig som han setter dem på ulike prøver. 
Bare én skal stå igjen til slutt. 

Steg for steg-oppbyggingen minner om Jørn Lier Horsts egne barnebøker i «Detektivbyrå Nr.2»-serien, der leserne selv inviteres til å jakte på bevis i illustrasjonene, før de blar om til neste side og får mistanken bekreftet eller avkreftet. 
Forskjellen er at barnebokhistoriene er mer troverdige. 

Både i bøkene og tv-serien spiller det ingen rolle om leserne eller deltakerne faktisk klarer å finne det rette sporet – de blir dyttet videre, åkke som. 
Med ujevne mellomrom kimer det i alarmklokke, og deltakerne loses bort til en hyttevegg, der «Trygve» har spikret opp en lapp. 
Etter å ha gått litt turorientering i skogen og løst noen Mensa-oppgaver - gjerne om natta, mens tv-crewet skremmer vannet av dem med lyder og rekvisitter – blir de premiert med spor som bringer dem nærmere løsningen på mysteriet. 

Malstyrt 

Deltakerne er imponerende pliktoppfyllende. 
De lever seg så inn i mysteriet at de gjerne utbryter «tenk om det er et lik der!» når de skal åpne en ny dør. 
Og de forsøker selv å fylle hull i rammefortellingen, ved å forklare for hverandre hvorfor Trygve holder seg skjult, og ikke bare gir dem alle bevisene med en gang. 
De studerer avisutklipp, diskuterer teorier, og tegner på tavla. 

Men til hvilken nytte, egentlig? 
Stadig blir de avbrutt av den kimende klokka, mens de sentrale sporene porsjoneres ut i det som virker å være en på forhånd fastlagt rekkefølge, uavhengig av hva de resonnerer seg fram til. 

Skulle de funnet sporene på egenhånd, ville det selvsagt tatt mye lenger tid og krevd flere alternative handlingsløp, samt et crew som står klare til å filme der det plutselig skjer noe, ikke bare der de har planlagt at det skal skje noe. 
«Dødens tjern» er like malstyrt som all annen moderne reality. 
Nye ingredienser, samme kvern. 
Likevel føler jeg meg litt snytt. 
Ikke minst når enkelte deltakere klager over hvor intenst det hele er, mens andre spiller brettspill i bakgrunnen. 

Morsom selskapslek 

Utskjelt som den er – realitysjangeren er ikke bare tidtrøyte. 
På sitt beste kan den også fortelle interessante ting om konkurranse og gruppedynamikk. 
Men ikke når utstemmingen blir så tilfeldig som her. 
Det spiller ingen rolle hvem som er flinkest til å samarbeide eller løse krimmysteriet – det eneste som avgjør hvem som må reise hjem, er Trygves jevnlige IQ-tester, og de har lite eller ingenting med krimfortellingen å gjøre. 

Som selskapslek på teambuildingtur kunne dette sikkert vært kjempemorsomt. 
Men som tv-serie blir det verken eller: 
En litt blek realityserie, bygget på et slapt mysterium. 
Se heller «De dødes tjern» om igjen. 
",0
"Lengter intenst etter kjærlighet - men blir det noe av?
«United States of Love» er for trist. 

FILM: 
Det handler om de nære ting, men også, indirekte, om de storpolitiske. 
I den lille byen i Polen i 1990 er det ikke så mange som snakker om det monumentale som nylig har skjedd: 
Jernteppets fall og frihetene som strømmer på. 
Men i hele filmen er det som om en demning nettopp har ramlet sammen. 
Det er som om noe plutselig spirer i fire av stedets kvinner, og det er deres historier som veves sammen i flettverksfilmen «United States of Love». 
Det er snakk om glødende romantiske håp og intens beundring, til dels over store avstander. 

Tidsriktig pastell 

Den gifte tenåringsmoren i VHS-sjappa sender lange blikk etter den katolske presten. 
Den elegante rektoren på ungdomsskolen tror omsider det skal bli noe ordentlig mellom henne og elskeren, nå som han har blitt enkemann. 
Den unge aerobicinstruktøren har gått på skuffelse etter skuffelse etter at hun vant en lokal missekonkurranse, men fester alle sine håp til en fotograf som kommer til byen. 
Hun blir igjen grepet etter, desperat, av peppermøen i etasjen over. 

Den unge regissøren Tomasz Wasilewski bruker tidsriktige pasteller i sine nennsomme bilder, som er laget med ekstrem omhu selv om de ikke glamoriserer det veldig uglamorøse nærmiljøet til de fire. 
Og han får skuespillerne sine til å gi alt, og fremstå akkurat så febrilske og nakne, psykisk og fysisk, som det er mulig å bli når lengselen blir så sterk at den blinder og realitetene ikke helt går inn. 
De lever i en tid der de er friere enn før, men det er en frihet som også kan føre inn i nederlaget, for de som ikke sonderer bedre før de kommer med voldsomme utspill og legger alt i en romantisk pott som ikke synes å betale seg. 
Det er mye taushet, og når det snakkes, er toneleiet for det meste dempet - men så kommer disse hungrende handlingene som levner liten tvil om hva det er de fire ønsker seg. 

Skjeve forelskelser 

«United States of Love» er en film fylt av skjeve forelskelser, fåfengte håp og usunne besettelser. 
Den ville vært mer interessant om den ikke hadde vært så bunnløst trist. 
Wasilewskis verden er kanskje ordentlig lagt opp og empatisk fortalt, men den er motløs i en grad at filmen hans blir fjern, nesten i den grad at den virker oppstilt, selv om den bestreber seg voldsomt på å være emosjonelt sann. 
Det han beskriver, er noe mange opplever. 
Å se fire mennesker oppleve det samtidig, føles rett og slett litt for tyngende. 
",1
"Tidvis så pinlig at det er vanskelig å se på kinolerretet
Det greske sydendramaet «Suntan» er månedens film på cinematekene i Oslo og Bergen. 

FILM: 
På tross av-, på grunn av- eller muligens fullstendig uavhengig av økonomisk kriser og massive sosiale utfordringer, har Hellas på 10-tallet seilet fram som en av Europas mest vitale filmnasjoner. 
Dette skyldes først og fremst Yorgos Lanthimos, som med «Dogtooth» og «The Lobster» har etablert seg som et av kontinentets mest interessante auteurer, men suksessen hans har også bidratt til å løfte fram andre greske regissører som har gjort seg bemerket med smarte og uforutsigbare filmer. 

Kjærlighet 
Denne måneden retter Cinemateket i Oslo fokus mot denne nye greske bølgen når de viser samtlige av filmene til Lanthimos og Rachel Athina Tsangari, samtidig som de i likhet med Cinemateket i Bergen viser Argyris Papadimitropoulos’ «Suntan» som månedens film. 
Selv omtaler Papadimitropoulos «Suntan» som en «coming-of-middle-age film», hvilket er en beskrivelse så god som noen på historien om den innsluttede Kostis’ korte år som landsbylege på ferieøya Antiparos. 

«Suntan» begynner som en klassisk fortelling om en sosialt utilpass og emosjonelt underutviklet mann i førtiårene som møter en ung vakker kvinne som han blir betatt og så senere besatt av. 
Denne fortellingen finnes i et utall forskjellige utgaver, med Hollywood-versjonen, som ender med romantisk kjærlighet – eller i alle fall vennskap og personlig vekst – som den mest utbredte. 
Papadimitropoulos er imidlertid ikke interessert i verken lykke eller selvinnsikt, og etter hvert blir det klart at det umulig kan ende godt for den ensomme doktoren. 

Fornedrelse 
På sin vekselvis deprimerende og hendene-foran-ansiktet-ukomfortable ferd mot fornedrelsen tøyer Kostis publikums empati til bristepunktet. 
Vi får lite bakgrunnsinformasjon om vår hovedperson, som nærmest utelukkende defineres av Maki Papadimitrious kroppsspråk og fysiske framtoning. 
Gjennom film- og tv-historien har imidlertid publikum blitt opplært til å ta parti med små, runde menn med triste ansikter, og Papadimitropoulos utnytter denne psykologiske mekanismen til å gjøre publikum emosjonelt delaktige i Kostis’ langsomme frontkollisjon med sin egen fysiske og emosjonelle utilstrekkelighet. 

Det er et effektivt grep, som gir dramaet en undertone av svart humor, men bortsett fra et kort møte mellom en tunge og et øyeeple, er det lite å spore av den fandenivoldske friskheten som kjennetegner den greske nybølgen. 
Snarere er vi henvist til maktesløst å bevitne Kostis’ patetiske forsøk på å gjenoppleve en ungdomstid som aldri har funnet sted, før boblen brister og han på ren patriarkalsk refleks ser seg nødt til å gjenopprette sin maskuline ære. 
",1
"«Aber Bergen» må bestemme seg:Stiletthæler eller gummistøvler? 

Ny advokatserie om metropolen Bergen. 

Hvordan lage Norges første ordentlige advokatserie? 
Kle opp skuespillerne i trange blyantskjørt og voksensexy svarte briller, pøs på med nattlige skyline-bilder og dyre biler, og la alle smile iskaldt til hverandre mens de kaster subtile fornærmelser over sterile møtebord, i kontorlandskap av stål og glass og panoramavinduer. 
Plutselig har Bergen blitt New York. 

Neida. 
«Aber Bergen» legger ikke skjul på at den aper etter etablerte amerikanere. 
Den smårare resepsjonisten er som hentet ut fra gode, gamle «Ally McBeal», mens seniorpartner Elea Bergen Wessel (Ellen Dorrit Petersen) er en blond Jessica Pearson fra «Suits». 

Men «Bergen er en liten by», som seriens andre hovedperson Erik Aber (Odd-Magnus Williamson) blir minnet om allerede i første scene. 

Cocky advokat 

Erik og Elea er separert, men driver fortsatt advokatbyrået sammen. 
Han er innflytter og «byens beste forsvarsadvokat», en klassisk machohelt som har tatovert lovparagrafer på knokene og liker å operere på kanten av spillereglene. 
Hun er elegant, kjølig og knivskarp både i hodet og replikkene. 
Han ropesnakker, hun hviskesnakker, og det er ærlig talt veldig vanskelig å se for seg at de noen gang har vært et par. 

Kjemien stemmer ikke helt, og der Petersen glitrer i en nærmest skreddersydd rolle, er det ikke like lett å tro på Williamson. 
Kanskje er det komikerens forbannelse, men det vil nok ta noen episoder før vi finner ut om cocky Erik Aber skal være en seriøs advokat eller en parodi på en. 

Serien ser ut til å være konstruert rundt én ny, liten sak som løses i hver episode, samt et større, overhengende drapsmysterium. 

Sistnevnte inkluderer et hemmelig brorskap, mystiske symboler og teatralske effekter, som bringer tankene til manusforfatter Gjermund Eriksens forrige überkryptiske serie, «Mammon». 
Bedre lykke denne gangen, forhåpentligvis, men vanskelig å si etter bare to episoder. 

Ikke sexy nok 

Det beste og verste med «Aber Bergen» er dialogene. 
En norsk serie som virkelig går inn for å lage snertne, morsomme ping pong-dialoger, á la Aaron Sorkins «West Wing», fortjener honnør. 
Oneliner på oneliner. 
Det er så kult når det sitter, som det av og til gjør, men så flaut når det ikke funker, som ofte er tilfellet. 

«Aber Bergen» er en frisk og annerledes serie i norsk målestokk, men bemerkelsesverdig lite original i internasjonal sammenheng. 
Den vil så gjerne være like sexy som sine amerikanske storebrødre, men får det ikke helt til. 
Skal den hamle opp med dem, må den skaffe seg enda litt høyere stiletthæler. 
Eventuelt bytte dem ut med gummistøvler. 
",1
"Hyggekrim med unge Morse
Oxford rystes igjen av fire forbrytelser, men heldigvis er unge Morse fortsatt på jobb. 
Spennende? 
Ikke særlig. 

TV: 
«Unge inspektør Morse» gir seg ikke. 
Vi har tidvis fulgt nøye med på hva den akademisk anlagte Morse holdt på med før han ble den eldre og jobbet sammen med Lewis i Oxford. 
Og, detter følger i vante spor, feelgood-krim for dem som likte «Med hjartet på rette staden» i sin tid, selv om unge Morse ikker er riktig så hyggelig hele tiden. 

Unge Morse er nostalgi, dannelse og britisk vidd i spedd doser av drap for at det skal selge og få folk til å henge med, greit nok. 
Denne gangen er vi med tilbake til 1967, som ble kalt «Summer of love» for mange unge verden over, men ikke helt for Endeavour Morse (Shaun Evans). 
Han må jobbe frakken av seg med fire forbrytelser, igjen sammen den sympatiske og skummelt hostende kollegaen, Thursday (Roger Allam). 
Vi lurer fortsatt på om hvorfor det ikke oppstår kjærlighet mellom Morse og Thursdays datter. 
De ser jo ut til å passe så godt sammen. 

Det som gjør at unge Morse er verdt å følge med på er tidskoloritten og nok et gjensyn med en svunnen tid da håret begynte å bli langt og ungdommen var lei av vedtatte sannheter. 
Fire enkeltstående episoder sende denne påske: 
En forsker blir funnet drept, personer drukner, det er kalde spor og det opprørske popbandet, The Wildwood, ankommer søvnige Oxford. 
Dette skaper selvsagt strid mellom de konservative og de progressive. 
Unge og kloke Morse har nypussede sko i begge leire. 
Helt grei tidtrøyte i den stille uka. 
Ikke noe mer. 

Sendes skjærtorsdag, langfredag, påskeaften og 1. påskedag 
",0
"En mesterlig thriller
I «Nocturama» er terrorisme et kontant svar på en rekke komplekse spørsmål. 

FILM: 
De første 15 minuttene av «Nocturama» er blottet for dialog, og når de unge terroristene som utgjør filmens hovedpersoner omsider begynner å snakke, gjør de lite for å forklare sine gjerninger. 
Og det er nettopp denne fundamentale mangelen på mening og betydning som utgjør det sentrale omdreiningspunktet i Bertrand Bonellos mesterlige nye film: både i den stramt regisserte første halvdelen, hvor terroraksjonen utføres, og den andre, hvor gjerningspersonene tilbringer natten i et tomt luksusvarehus. 

Ingen framtid 
Noen hint får vi likevel: 
Mens han hjelper en av sine medsammensvorne med å forberede seg til en eksamen i historie, postulerer en av de mer marxistisk anlagte terroristene at ethvert samfunn må dømmes ut fra fiendene det skaper. 
Og i samtalene mellom rollefigurene som er oppvokst i forstedene utenfor Paris aner vi konturene av en muslimsk kulturidentitet som står i opposisjon til det franske etablissementet. 

I «Nocturama» er terrorisme et kontant svar på en rekke komplekse spørsmål de unge hovedpersonene ikke engang har rukket å formulere for seg selv: 
Det handler om arbeidsledighet, utenforskap og behovet for å bli sett, og ettersom de mangler evnen til å tenke utenfor rammene av den materialistiske kulturen de er en del av, blir motreaksjonen massiv og symboltung materiell ødeleggelse. 

Ingen kjerne 
Med utgangspunkt i franskmennenes tradisjoner for å idealisere opprør og revolusjon, har Bonello laget en usedvanlig stilsikker og intelligent thriller hvor kampen mot makta springer ut av den samme materialistiske forbrukerlogikken som er roten til marginaliseringen av hovedpersonene. 

Det Frankrike vi møter i «Nocturama» er ikke et europeisk land under angrep fra muslimske ekstremister, men en av Vestens ledende kulturnasjoner i en dyp og voksende identitetskrise. 
Her finnes ingen ideologi, ingen idealer og ingen fantasi, kun et tøylesløst begjær etter luksusgjenstander, identitet og oppmerksomhet – en absolutt tomhet kledd i kapitalismens hule glamour. 
",1
"Anmeldelse:«Rett fra hjertet» er gla'-tv med høy putefaktor 

Du skal være rimelig sjelelig bankerott for ikke å bli i godt humør av dette. 

ANMELDELSE: 
Offentlige kjærlighetserklæringer, gjerne av den kreative og grandiose sorten, er en amerikansk eksportvare velegnet til å klimakse romantiske komedier, sprite opp pausene i idrettsarrangementer, og tvinge håpløse romantikere til å lyve og si at de fikk noe rusk i øyet. 
Det går vel knapt en dag uten at sosiale medier kan by på et nytt «Du vil ikke tro hvordan denne mannen gjenskapte hele «Hakuna Matata» på arbeidsplassen og fikk kollegene sine til å spille Timon og Pumba og Rafiki for å fri til sin disneygale kjæreste!»-klipp. 

Utenfor komfortsonen 

«Rett fra hjertet» har gjort tv-program av sånt, og i hver episode møter vi to kjærlighetsblinde gærninger som er villige til å gå langt utenfor sin komfortsone for å vise hvor høyt de elsker sin hjertens utkårede. 
Noe mer logikk enn det er det ikke noe vits i å lete etter her, dette handler ikke om å gjøre noe høyverdig, edelt eller nødvendig for kjæresten – med mindre episode tre byr på en dramatisk tvist, er det ingen her som bestemmer seg for å donere bort en nyre til den de elsker eller noe i den duren. 
Her er det gesten i seg selv som har symbolverdi: 
«Du vil ikke tro hva disse menneskene utsetter seg selv for i kjærlighetens navn!» 

Skepsis i fleisen 

Så for oss selverklærte, gamle muggsopper som mener det alltid ligger en viss narsissisme, emosjonell imperialisme og eksponeringstrang i enhver slik gest, og at det bør være en egen sirkel i helvete reservert for alle dem som noensinne har vurdert å arrangere overraskelsesfest for oss, er det med andre ord grunn til å være skeptisk til et slikt konsept. 

Etter et par minutter av «Rett fra hjertet» fikk jeg den skepsisen rett tilbake i fleisen. 

Perfekt snåle deltagere 

Castingen her, spesielt i første episode, er så god, den enkle dramaturgien så umiddelbart engasjerende (selv om det nærmer seg smertegrensen å strekke materialet ut over to kommersielle halvtimer), og deltagerne så perfekt snåle, åpenhjertige og inderlige, at det er umulig ikke å sitte der og heie på dem samtidig som man vrir seg i smerte. 

Da Ragnhild, avtroppende kontaktlærer for en syvendeklasse, møter opp for første time i beatbox'ing sånn at hun kan lage stort lydshow for elevene sine på skoleavslutningen, er det bare å gripe til nærmeste pute (det finnes nemlig også en egen sirkel i helvete for lærere med cap'en på snei som hiphopper for elevene sine). 
Og da den smånervøse, umusikalske Koit har sin første sangtime for å forberede seg til han skal gå på scenen på danskebåten foran 600 publikummere og synge sin intetanende kjæreste Rune Nathaniels yndlingssang (Estlands eurovisionbidrag fra 2011, selvfølgelig), prøver man å klemme puten rundt hodet så den dekker både øyne, ører og sjel. 

Gla'-tv 

Men når det hele er over, uten å avsløre noe som helst om hvordan dette går (annet enn at «ofrenes» reaksjonsbilder i seg selv gir dette programmet livets rett), har man bare lyst til å klemme både deltagerne, alle rundt seg, og resten av verden. 
Dette er gla'-tv med høy putefaktor. 
Du skal være rimelig sjelelig bankerott for ikke å bli i godt humør av dette. 
",1
"Røe Isaksen møter en hær av små kjepphester i Olins «Barndom»
«Ti uker til vi blir kastet i søppeldunka.» 

1. 
Barnehage = lek. 

2. 
Skolestart bør være for sjuåringer. 

Kunnskapsminister Torbjørn Røe Isaksen møter en hær av små kjepphester i Margreth Olins Barndom. 
Sannheten får du fra barn som leker fulle folk. 
To fantasifulle smågutter skåler sjanglende i grus, og skuer senere utover sommerferien mot skolestart: 
«Ti uker til vi begynner på skolen.» 
«Ti uker til vi blir kastet i søppeldunka.» 
I den morsomme og rørende dokumentarfilmen Barndom kaster regissør Olin og barnehagebarna småsteiner på vinduet til Røe Isaksen som et slags høringssvar på Stortingsmeldingen Tid for lek og læring. 
Bedre innhold i barnehagen (2016). 
Der står det at «Det aller viktigste for barn i barnehagen er å møte andre barn i lek og fellesskap», men også at barnehagen skal «legge grunnlaget for videre utdanning og arbeidsliv». 
I meldingen er «lek» nevnt nær halvparten så mange ganger som «læring». 
Beskjeden fra barna er en vekker: 

Lek er uvurderlig. 

Med fraværende overstemme smugler Olin sine små kjepphester inn i barndomsdebatten. 
«Jeg merket ikke at Kristoffer slapp», sier en stolt gutt som akkurat har tatt sine første selvdrevne skritt på selvsnekrede stylter. 
«Jeg klarte det!» 
Gutten løper lik tegnefilmfiguren utfor stupet horisontalt videre i friluft, upåvirket av gravitasjonskraften så lenge han ser framover. 
Først da han ser seg tilbake, og oppdager at den voksne for lengst har sluppet taket, svinges skosålene ned i grusen. 
Olins enkle, men effektive poetiske hverdagsbilde viser hvordan den trygge voksnes omsorg vedvarer usynlig omkring barnet, i lek og i læring, disse to styltene barndommen nødvendigvis vakler på. 

Jeg elter deig 

Detaljsymbolikk beskriver de voksnes formgivende relasjon til barna: kna og elte deig, sage, spikke, høvle og pusse kjepphester og stylter, klekke egg, i bur, akvarium, fuglekasser og reder. 
Barna er også noe å bryne seg på, med sin spising av maur og snø, slikking på jernporter, øvøren knivhåndtering og stadige småkonflikter omkring husker og trillbårer («Nei, jeg!»). 
En herlig disputt mellom to småtasser om det heter «gren» eller «tre» munner ut i at «det er faktisk et tre». 
Med tid, tålmodighet og kameraets subjektive objektiv rettet mot mennesker og ting er Olin en skarp observatør. 
Men hun er også en presis montør. 
Barndom har en fragmentarisk form, klippet lik et barnesinns virrevandring mellom tid og rom. 
Tonen er syklisk heller enn lineær, og barnehageslutt er ikke et mål, men en søt og sår milepæl før barndommens høst. 

I Olins filmografi tar filmen en pen pallplass blant tre skarpe snitt i den norske, moderne alderdommens (Dei mjuke hendene, 1998), ungdommens (Ungdommens råskap, 2004) og barndommens (Barndom, 2017) høst. 
Mesterverket Dei mjuke hendene – sammen med Eggs (Bent Hamer, 1995) nittitallets beste norske film – fyller 20 år neste år. 
Observasjonen av genuint sanne øyeblikk av menneskeverd og nestekjærlighet er stadig rørende og revnende ikke-likegyldig, vakkert fanget av Svein Krøvels kamera. 
Oldebarnfilmen Barndom er naturlig nok lettere, med et lysere skinn omkring formuleringen «Du er blitt henta». 

Ingen henter ungdommene i den Lars von Trier-bestilte «dogumentaren» Ungdommens råskap, som røft skildrer «elevene i 10. klasse ved Hauketo Ungdomsskole de siste månedene før eksamen». 
Diskusjonsnivået er høyt og lavt, og selv ikke von Triers tulleregel om svarte bilderammer mellom alle klipp hindrer at selv bortklipte scener fra filmen fanget av Kim Hiorthøys kamera har mer liv enn de fleste andre norske filmer. 

Barndomsprosjektet har hatt en tidkrevende tilblivelsesprosess fra idé til innspilling og premiere, slik at den lange lukkertiden har sluppet flere lysstråler inn. 
Det gjør filmen mer åpen, lekende og håpefull, men også noe blekere enn de mer fokuserte, skarpere, mørkere forgjengerne. 
Brodden er mildere, aktivismen snillere. 
Men det gjør også at jeg kan vise den for min fireåring, og sammen se sanne scener fra samtiden. 
«Fins de på ordentlig?», spør hun. 
Og jeg kan svare: 
«Ja, det gjør de.» 

Steiner, sakser, papirer 

Olin følger opp fjorårets kinosuksess om den aldrende Mannen fra Snåsa (2016) med et vedvarende blikk på barn i en barnehage. 
Hun har lenge betraktet andres lidelse, men overgangsverket Mannen fra Snåsa betraktet både lidelse og godhet. 
Olins overstemme sier i åpningen av dokumentaren om håndspåleggeren: 
«Jeg er nødt til å se hva gode møter mellom mennesker er.» 
Barndom betrakter nettopp slike gode møter. 
I barnekulturens fiksjoner og dokumentarer fins det nok av døde, fraværende eller fæle voksne, og da gjerne foreldre. 
En stor fortjeneste med denne filmen er nettopp levende, nærværende og fine voksne, trygge innrammere med myke hender på Aurora Steinerbarnehage på Nesodden. 

Nettsiden til barnehagen forteller: 
«1.klasse har sitt første skoleår lokalisert i steinerbarnehagene. 
Her får seksåringen lov til å blomstre, øve seg gjennom bevegelse, lek og læring og modnes til videre skolegang… 
De får lov til å være barn og vi som arbeider der har som vårt høyeste mål å verne om barndommen og barndommens rike… 
Barna lærer det som er viktig å lære når man er liten og den frie leken får leve. 
Det å få være barn og barndommen i seg selv har en egen verdi.» 

Olin er en viktig stemme. 
Men hun er best når hun lar den ligge. 
Som i Dei mjuke hendene. 
Et levende bilde forblir ofte mer komplekst uten tusen ord. 
Men noen ganger kan bildene få tiltrengt retning, som i åpningen av den sterke kortdokumentaren Onkel Reidar (1997): 
«Vi foreldre trur og forventer at barna våre skal bli som oss. 
Hvis det var slik, ville vi ikkje lære noko om oss sjølv. 
E trur at vi lærer i møtet med folk som er ulike oss, som har andre evner og anlegg.» 
Andre ganger brenner budskapet for kraftig. 
«Jeg kjenner jeg blir veldig klam», sier en kar om Snåsamannens berøring. 
Og Olins ømme overstemme har tidvis kjentes klam i sin varmt intime nærhet. 
Som stilt observerende empat – utenfor både lyd og bilde – er hun lunere. 
I Barndom myldrer lydbildet av bronse-, sølv- og gullkorn fra barnemunn. 

Som passiaren: 
«Mm, jeg spiser maur.» 
«Tygg dem godt, da.» 
«Dere er helt sprøe.» 
Eller om snø som tyggis: 
«Vi har i hvert fall nok til vi dør.» 
Eller: 
«Jeg elsker å ødelegge, og penger. 
Jeg er megagrisk på penger.» 
Eller: 
«Det eneste man må gjøre for ikke å bli kyssa er bare å løpe for livet. 
For det er ingen annen måte. 
Man må bare løpe for livet» 
«Jeg skjønner ingenting av dette.» 

Olin gjemmer seg i filmen, slik vi gjemmer oss i barna våre, og foreldrene våre gjemmer seg i oss, og gjør oss innenfra. 

Tekstplakatene er også et minimum, med et fåtall i begynnelsen. 
Filmen åpner med et animert ekorn med krone på svart lerret. 
Vi ser så ei jente forsøke å klatre i et tre. 
Fuglekvitter og idyll. 
«I denne filmen følger vi barn fra 1 til 7 år gjennom et barnehageår», forteller en tekstplakat, igjen med ekornet svinsende omkring. 
Et mindre ekorn kommer inntil det andre. 
«Se på denne jeg fant, Kristoffer», sier jenta til det voksne ansiktet ovenfor bilderammen. 
Først ser vi han delvis, fra barnas undervinklete perspektiv. 
Ivrige ord og blikk rettes hans vei. 
En ny tekstplakat sier at «Pedagogikken i denne barnehagen bygger på at leken er barnets arbeid». 
Ekornene ruller rundt hverandre. 
En gutt bruker blader som krone. 
Ny tekst: 
«Barnets sjette leveår er kongeåret i barndommen.» 
Ekornet står stramt på bakbeina, med gyllen krone, vender seg og ser mot oss. 

Resten av filmen viser hvordan både organisert og fri lek er barns «arbeid». 
Men ansett som «arbeid», er det da lek? 
Organisert og fri lek er voksnes arbeid, men barns lek. 
Lek er barns lek. 
Lek er lek. 
Og skillet mellom lek og læring er jo falskt. 
Lek og læring er ikke en gjensidig utelukkende og hierarkisk dikotomi, men en sirkulær skala fra fjoll til fakta. 
«Lek og læring henger tett sammen», skriver Stortingsmeldingen. 
«Lek er læring», sier Olin. 
Og filmen viser lekens glede og egennytte. 
Barnehageforsker Anne Greve ved Høgskolen i Oslo og Akershus sier at «det er så mye pedagogstyrte aktiviteter i barnehagen, særlig for femåringene, at barna knapt har tid til å leke.» 
Stortingsmeldingen skriver: 
«Det het at ‘Barndommen er en livsfase med egenverdi i menneskets livsløp’». 
La oss håpe det vil «hete» dette også i framtida, for fasen er så mye mer enn en «førskole». 

Det er jo også besynderlig hvordan vi på norsk fra et voksenperspektiv «dømmes» flere ganger i livet: til barndom, ungdom og alderdom. 
Mens voksne er tilsynelatende frikjent (men med både manndom og kvinnedom lurende i fridom). 
Olin vil gjøre barndommen ubetinget. 

Barnehagelekere 

Hennes «Til barndommen» hensetter oss i barndommen i halvannen time. 
Og slik jeg ser det har hun laget sin første barne- og familiefilm. 
Den viser hverdag hos de små, for de små, episodisk, fragmentarisk, udramatisk. 
Som debattinnlegg alene er den kanskje for utydelig og problematisk, all den tid lite lar seg generalisere fra den spesifikke barnehagen og det tidvis utopiske materialet, og siden eksempelvis geografi og sosial klasse ikke diskuteres. 
Slik sett bringes lite nytt til skogs. 

Men samlet sett utgjør filmen og regissørens intervjuuttalelser et vektig bidrag i barnehagedebatten. 
Til NRK sier hun: 
«Jeg tror filmen vil reise spørsmål om når det er riktig å begynne på skole, hvor stor medvirkning barn skal ha i sin egen dannelse og utdannelse, og hvilken plass praktiske og estetiske fag skal ha.» 
Margreths muntre pekefinger gir politikerne noe å tenke på: 

1. 
Barnehage = lek. 

2. 
Skolestart bør være for sjuåringer. 

Kall dem heller barnehagelekere. 

Før jeg ble småbarnspappa var min egen «barnehage»-erfaring Bøn barnepark på åttitallet. 
Åpningstid 10 til 14, om det var plass. 
Tantene (ja, vi sa det da) røyka og satt i sola. 
Vi var aldri inne. 
Men det ble folk av meg og. 
Og jeg begynte på skolen først da jeg var sju og et halvt år. 
",1
"En verdig Oscar-vinner
Asghar Farhadis «En handelsreisende» er et ulmende drama hvor sannheten langsomt kommer til overflaten. 

FILM: 
Både Paul Verhoevens «Elle» og Asghar Farhadis Oscar-vinner «En handelsreisende» handler om kvinner som blir angrepet i sitt eget hjem, og som lar være å anmelde forbrytelsen til politiet. 
Og begge filmene bruker disse hendelsene til å undersøke hvordan samfunnet forholder seg til overgrep knyttet til kvinnekroppen, samt de komplekse reglene, tabuene og nevrosene dette gir opphav til. 

Årsak Der stopper imidlertid likhetene. 
For mens «Elle»s ambisjoner er å tvinge kinosalens liberale fellesskap til å konfrontere sine egne holdninger til denne tematikken, spiller Farhadis film den ut innenfor rammene av det iranske samfunnet. 
Publikum får aldri se forbrytelsen Rana (Taraneh Alidoosti) blir utsatt for når hun en kveld slipper det hun tror er ektemannen Emad (Shahab Hosseini) inn i leiligheten før hun går i dusjen, ei heller får vi noen innsikt i hvordan den påvirker henne på et indre plan. 

«En handelsreisende» er et lavmælt, ulmende drama satt sammen av usette hendelser og uuttrykte følelser, hvor konsekvensene bruker frustrerende lang tid på å manifestere seg. 
Denne kulturelt betingede forsinkelsen har åpenbart en samfunnskritisk brodd, for i kjølvannet av overfallet blir Rana og Emad på hver sitt vis mer konservative i takt med at stadig flere detaljer kommer fram i lyset. 

Virkning Bak dramaet – og oppsetningen av Arthur Millers «En handelsreisendes død», som fungerer som et drama-i-dramaet – aner man konturene av et bilde på hvordan Irans progressive krefter overmannes av konservative samfunnsimpulser i møte med hendelser som berører dyptliggende tabuer. 

Når vi først møter Rana og Emad, idet de må evakuere leiligheten etter at konstruksjonsarbeid på nabotomta har ødelagt fundamentet bygget hviler på, framstår de nærmest som vestlige. 
Og det er først når det går opp for oss hvilket radikalt annerledes par det er vi forlater ved filmens slutt, at vi innser rekkevidden av forvandlingen Farhadi latt oss bli vitne til. 
",1
"Det skulle ikke være mulig, men sexen, nakenheten og dansingen er faktisk enda kleinere enn før
«Girls» er tilbake for siste gang. 

ANMELDELSE: 
Serier som får diktere selv når og hvordan de vil gå inn i solnedgangen, får gjerne en ekstra vitamininnsprøytning i sluttsesongen. 
Skal vi tro de tre første episodene i sisteetappen til «Girls», er det også tilfelle her. 
En serie som i blant har slarket litt i mellomsesongene er tilbake med skarpere fokus, skjerpet formidling og mer nådeløse observasjoner. 

Og man skulle kanskje ikke tro dette var mulig, men de har altså greid å gjøre sexen, nakenheten og dansingen enda kleinere enn før. 

Selvpåførte tjuefemårskriser 

På overflaten har ikke «Girls» endret seg mye, vi følger fortsatt de fire venninnene som elsker å hate hverandre i deres bortskjemte, navlebeskuende ferd gjennom både New York og mer eller mindre selvpåførte tjuefemårskriser. 

Hannah bor med sin homofile eks Elijah som et gammelt ektepar, og har fått trykket en kronikk i «New York Times» om hvordan bestevenninnen stjal kjæresten hennes. 
Adam og Jessa på sin side har bygget seg en liten verden av dop, kjønnssafter og hverandre i leiligheten der Ray egentlig bor, men (forståelig nok) ikke orker å være, og da nesten-forholdet Ray har med Marnie begynner å knirke fordi Marnie sliter med å bry seg om så mye annet enn Marnie, vil han helst flytte inn igjen til sin eks Shoshanna (som for øvrig er behagelig tonet ned i forhold til den litt malplasserte revyfiguren hun etter hvert utviklet seg til). 

Apropos Marnie, skilsmissen hennes viser seg å bli like turbulent som selve ekteskapet (og mer langvarig), noe som byr på gjensyn med den fabelaktig ustabile Desi, og episodenes aller største latterpunkter. 

Forvirrende følelser 

Nytt av året er at jentene begynner å ane at de er litt for gamle for dette, og at det er på tide å bestemme seg for hva slags menneske man vil være og hva slags merke man vil sette på verden. 
Hannah øyner en ny livsanskuelse (samme hedonisme, bare uten skyldfølelsen!) gjennom en bakoverlent surferdude spilt av Riz Ahmed («The Night Of»), men det spørs om disse menneskene i det hele tatt har evnen til reell selverkjennelse eller endring. 

«Girls» er en serie som gladelig gjør det vrient å like karakterene sine, de balanserer hele tiden hårfint mellom å være sympatiske og irriterende, og skaper den litt forvirrende følelsen der man vil le av, klemme og filleriste noen på samme tid. 

«Girls» på sitt aller beste 

Denne ambivalensen tar den også med i formspråket, tonalt spretter den rundt som en pingpong-ball, fra sketsj til karakterhumor og plutselig tungt drama. 
I episode 2 snur den på en femøring fra samlivssåpe til thriller for komisk effekt, og i treeren er den en lavmælt, enkeltstående novellefilm omtrent uten en eneste vits, der Hannah inviteres hjem til en eldre forfatter (en dempet å-fy-flate-prestasjon av Matthew Rhys fra «The Americans») for å diskutere karakterdrapet hun har skrevet på ham. 
Girls har gjort kunst av slike flaskeepisoder før (episoder som foregår på én location med få skuespillere, der serien gjerne er ute etter å spare penger), og denne er intet unntak, den er i praksis en halvtimes dialogscene, en debatt om seksuelle gråsoner, maktkamper, ansvar og overgrep. 

Den er utfordrende, ubehagelig, kompleks, og «Girls» på sitt aller beste. 
",1
"Kleint om Calvin
Sci-fi-thrilleren «Life» er vanskelig å ta på alvor, men vanskeligere å tolke som sjangerparodi. 

FILM: 
«How smart is this thing?». 
Denne filmen er ikke lett å bli klok på. 
Ei heller blir du så mye dummere. 
På den ene siden kan den ses som et alvorlig og tidvis vellykket forsøk på å skape spennende romgys, der jordens utvalgte romstasjonerte må slåss mot Calvin («all muscle, all brain, all eye»), et monster av en Mars-borteboer berserk om bord. 
På den andre siden kan den kanskje ses som ironisk sjangerharselas, som morer seg posthumoristisk med melodrastisk møl. 
Filmen er da også skrevet av Rhett Reese og Paul Wernick, som stod bak «Deadpool» og «Zombieland». 

Uoriginal 
Men det er ingen øyeblikk av parodisk humor, som for eksempel i «Snakes on a Plane». 
Den lar seg også vanskelig lese totalironisk, som Will Ferrell og Kristen Wiigs mørke melodrama «A Deadly Adoption» for Lifetime. 
Så den havner tilbake i alvoret. 
Og da feiler den på flere punkter. 

«I’m a very good-looking American», sier Roy Adams (Ryan Reynolds), som sammen med romforskerkollegene Miranda North (Rebecca Ferguson) og David Jordan (Jake Gyllehaal) fanger en romkapsel lik en baseball, for så å undersøke prøvene fra Mars-overflaten. 
Manusforfatterne har oftest trykket space på tastaturet og skapt tomrom. 
Replikkene forklarer hva som skjer: 
«This was supposed to be a routine». 
«It’s so much bigger now». 
«We’ve lost all communication». 
Eller stiller spørsmål: 
«Are you gonna bring the Martian back to earth?», «Can we trust the glove?» 
(Eh, nei). 
Her behandles publikum som amøbe. 
Og plottet ligner et dusin andre filmers, en tredjedel av alle Star Trek-episoder med infisert skip, og norske «Blindpassasjer», «Alien», «The Thing» og – og – og. 

B-film 
Det har heller ikke lyktes regissør Daniel Espinosa – som tidligere har laget blant annet «Child 44», «Safe House», «Snabba Cash» og «Babylonsjukan» – å pumpe luft inn i vakuumet. 
«It’s hard to watch people die», påstår Gyllenhaal så alvorlig han kan. 
Nei, dessverre ikke. 
«Be moved» reklamerer Sony til slutt. 
Det kunne stått «B-movied». 
",0
"Ikke ti ville hester kan dra meg ut av «Westworld»
HBO og Ingrid Bolsø Berdals nye storserie gjør alle de riktige valgene. 

ANMELDELSE: 
Fremtidens underholdning: 
Gjester betaler en formue for et skreddersydd opphold i en grenseløs fornøyelsespark med westerntema. 

Parken omfatter uante antall kvadratkilometer ørkenlandskap, og er befolket av tenkende menneskeroboter som spiller roller fra Hollywoods western-gullalder. 
Vi har kjekke cowboyer med en fortid, fyrrige prostituerte, blåøyde budeier og hensynsløse banditter, programmert til å tilfredsstille alle fantasier mellom himmel og jord. 
Dette er ikke akkurat Morgan Kane-land med underbetalte studenter som kjører cowboy-show annenhver time. 
Velkommen til «Westworld». 

Ufeilbarlig teknologi 

At robotene ikke er klar over hva de egentlig er, gjør illusjonen komplett. 
Og når spillet er over og robotene ferdig hengt, plaffet ned eller ligget med (frivillig eller ufrivillig), slettes minnet deres, og spillsyklusen starter på nytt. 
Dette er som tidenes største open world-dataspill. 
Gjestene kan ikke skades, og vertene glemmer sine traumer, hevdes det. 
Men som all sci-fi-teknologi med respekt for seg selv er også denne like ufeilbarlig som Titanics skrog. 

Utenomjordisk 

Dette er utgangspunktet for HBOs nye gigantserie, et så rikt, vakkert og utenomjordisk univers at det tar pusten fra deg. 
Skuespillergalleriet er jevnt over fantastisk, men spesielt robotene er evig fascinerende å følge med på. 
Det skjærer i hjerterota å se Evan Rachel Woods åpne ansikt både spille ut sin preprogrammerte rolle samtidig som hun griper etter en innsikt akkurat hinsides rekkevidde. 

Kvaliteten til tross, om «Westworld» blir like stor som «Game of Thrones» gjenstår å se. 
Den har ikke samme såpeopera-fremdrift som «GoT», og siden handlingen i westernbyen ""bare"" er rollespill, og skytingen bare teater (enn så lenge), opererer den tidvis på noen ganske kompliserte narrative plan, på overflaten kan det virke som den ufarliggjør sitt eget drama. 

Men fallhøyden ligger i de indre kampene. 
Klarer robotene å overstyre grunnprogrammeringen sin? 
Og henfaller menneskene til sin egen, sadistiske grunnprogrammering når ingenting har konsekvenser lenger? 

Komplisert og kompleks 

Serien er tematisk både komplisert og komplekst, og som all god sci-fi er serien borti både gamle og upløyde moral- og eksistensfilosofiske spørsmål. 
Sånne baller er lettere å hive opp i luften enn å ta imot igjen, og Westworld har selvsagt risikoen for å tryne fenomenalt på oppløpssiden. 

Men enn så lenge gjør den alle de rette valgene, fra lekre helikopterbilder av Castle Valley til operatiske shootouts og helt ned til saloon-pianolaet som spiller Radioheads «No Surprises""» i plingplong-versjon. 
Den plukker inspirasjon fra øverste hylle, fra John Ford-westerns til «The Truman Show», «Dark City» og «Groundhog Day». 
Alt her er en fryd, og da har jeg ikke nevnt Ed Harris engang. 

Halvveis ut i første episode, da Ingrid Bolsø Berdal kommer ridende inn i byen akkompagnert av en stadig eskalerende instrumentalversjon av Rolling Stones' «Paint It, Black», innså jeg én ting: selv ikke ti ville hester kan dra meg ut av «Westworld» før dette er over. 
",1
"Denne serien er ulikt alt annet som går på tv nå
Det er vanskelig å fatte hvordan en kanalsjef kunne se for seg at «American Gods» var en god idé. 

Tusen år siden: 
En gjeng værbitte nordboere gjør strandhogg på det som senere skulle bli kalt Nord-Amerika. 
Før den ekstremt ugjestmilde velkomsten fra både land og innfødte får dem til å sette seil hjem igjen, gjør de blot til en av sine guder. 
Nordboerne drar, men guden får fotfeste, og venter på en mulighet til å vokse seg sterk. 

Nåtid: 
Fengselsfuglen Shadow slippes ut to dager før tiden, på grunn av en tragedie i familien som skal vise seg å røske selve livsgrunnlaget vekk fra under føttene på ham. 
På den kronglete reisen hjem møter han på Mr. Wednesday, en svindler med glassøye og et kynisk syn på livet. 
Han rekrutterer Shadow, og sammen legger de ut på en slags road trip gjennom Amerika, for å forberede den uunngåelige krigen mellom det gamle og det nye som Mr. Wednesday hevder er på vei. 

Amerikansk odyssé 

Slik starter serien «American Gods», som er tilgjengelig for oss moderne nordboere via strømmetjenesten Amazon Prime. 
Men handlingsbeskrivelsen over yter serien like lite rettferdighet som å si at «2001: 
En romodyssé» handler om noen folk som kjører romskip. 
For tro meg, dette her er syrete saker. 
Basert på romanen av Neil Gaiman («Sandman»), og bragt til skjermen av det kreative teamet bak den fenomenale «Hannibal»-serien, er denne odysséen gjennom, inn i, og inni Amerika, ulikt alt annet som går på tv akkurat nå. 

Ricky Whittle, kjent som den stoiske krigeren Lincoln fra «The 100», spiller her den enda mer stoiske – på grensen til letargiske – Shadow. 
Ian McShanes Mr. Wednesday vil gjøre alle som elsket hans Al Swearengen fra «Deadwood» varme om hjertet. 
Peter Stormare dukker også opp i en rolle jeg ikke skal avsløre altfor mye om. 

Men seriens virkelige stjerne er skaperen Bryan Fuller. 
Fullers «Hannibal» (den med Mads Mikkelsen som Hannibal Lecter) er en av de visuelt, tematisk og narrativt mest eksperimentelle serien som har gått på en amerikansk reklamekanal. 
Og som med den serien – der han hevet kildematerialet fra en seriemorderkrim til å bli en burlesk meditasjon om begjær, kunst og besettelse – ligger alt til rette for at «American Gods» kan bli noe større enn forutsetningene tilsier. 
Den kitschy, digitale estetikken fra «Hannibal» er videreført her, og passer materialet som hånd i hanske. 
Klart en serie om amerikanske gudebilder skal se ut som den er laget av plastikk, og dynkes i blod, gørr og neon. 

Visjonær feberdrøm 

Fans av boka kan glede seg over at det meste av plottet synes intakt. 
Mer avmålte fans kan glede seg over at serien virker mer fokusert, og at den tematiske bokstaveligheten kommer langt mer til sin rett gjennom Fullers visuelle lyrikk enn Gaimans prosa. 
Plottet er uansett sekundært, denne serien eksisterer fra øyeblikk til øyeblikk, der Shadow vandrer gjennom en fragmentert tilværelse som i en feberdrøm. 

Fuller er en sann visjonær, og har en unik evne til å få bilder som burde vært idiotiske til å bli trollbindende. 
Akkurat som David Lynch er han en man ikke alltid trenger å forstå, men som man bare er glad over å få reise sammen med, og ikke minst lykkelig over at får relativt fritt spillerom innenfor Hollywoods kommersielle studiosystem. 

Det er vanskelig å fatte hvordan en kanalsjef kunne se for seg at «American Gods» var en god idé. 

Men takk gudene for at han gjorde det. 
",1
"Anmeldelse:«Phantom Boy» 

«Phantom Boy» er en lavmælt motvekt til den fargesprakende overstimuleringen som preger moderne animasjonsfilm. 

FILM: 
I et marked som oversvømmes av fargesprakende dataanimerte familiefilmer med spin-off-produkter opp og i mente, utmerker Alain Gagnol og Jean-Loup Feliciolis «Phantom Boy» seg som en nærmest demonstrativt enkel og lavmælt affære. 
Dette er den typen film hvor det i høyden skjer én ting om gangen, og hvor de ivrigste bevegelsene kommer fra den håndtegnede streken som vibrerer rastløst mot malte, statiske bakgrunner. 

Superhelt «Phantom Boy» er også, på sitt vis, en superheltfortelling, men det er en utpreget kontinentaleuropeisk vri på den amerikanske sjangeren, og europeere har som kjent aldri vært i stand til å ta superhelter på fullt alvor. 
Så selv om «Phantom Boy» handler om en kreftsyk elleveåring som benytter sine ut-av-kroppen-opplevelser til å bistå politiet med å få has på en vansiret, megaloman forbryter, ligger filmen langt nærmere «Brødrene Løvehjerte» enn «Spider-Man». 

«Dette er ikke en Spielberg-film!» utbryter den dramatisk anlagte skurken i en scene, men hvis man ser på filmens hovedelementer – kreftsyk elleveåring med overnaturlige evner, ung politimann som gjør ting på sin egen måte, og vakker, handlekraftig journalist med et godt øye til sistnevnte – er den amerikanske regissørens fingeravtrykk tydelige. 
Samtidig ligger filmens formspråk såpass langt unna Spielbergs dynamiske actionscener og treffsikre sentimentalitet at påstanden heller ikke er direkte usann. 

Motvekt Gagnol og Felicioli maner fram et underlig folketomt og påfallende europeisk New York, hvor deres forutsigbare fortelling får utfolde seg i et særdeles bedagelig tempo. 
Figurene er tegnet i en enkel og tiltalende strek, og regissørene trykker aldri for hardt på de emosjonelle knappene – snarere tvert i mot. 

Dette gjør «Phantom Boy» til en sympatisk liten film hvor man hele tiden vet hva som venter rundt neste sving. 
Og dens fremste kvaliteter ligger da nettopp også i dens kledelige tilbakeholdenhet, der den inntar sin plass i animasjonslandskapet som en tydelig motvekt til den signaturløse datagrafikken og profittmaksimerende multimediesynergien som i dag definerer feltet. 
",1
"Anmeldelse:«Ut av skapet» bryter ned fordommer og barrierer 

Deilig at dette ikke gjøres til spekulativ konflikt-tv og sosialpornografi. 

ANMELDELSE: 
«Hva er det i samfunnet vårt som gjør at så mange fremdeles synes det er vanskelig å være homofil?» spør NRKs nye dokuserie, der fem homofile ungdommer skal komme ut til en nær relasjon. 

Basert på casene i de tre første episodene er den største hindringen egen skamfølelse og frykt for avvisning hos de nærmeste. 

De fem ungdommene skal bo sammen i et kollektiv i Oslo for å bli bedre kjent, og i hver episode sendes én av dem avgårde for å møte den de skal komme ut til. 
I tillegg får vi kollektivhygge, samtaler, faktabolker, og utflukter til profilerte homofile eller miljøer der det å være homofil er en ekstra utfordring (en fotballspiller forteller oss at det ikke finnes én åpent homofil spiller i Tippeligaen). 

Grunnleggende sympatisk 

«Ut av skapet» er et grunnleggende sympatisk program, både i hensikt og utførelse, og det er ingen skurker her. 
Uten å spoile for mye: 
Det er litt rørende hvordan ungdommene frykter avsløringen vil sjokkere de pårørende, mens mødre, fedre og besteforeldre gjennomgående kan fortelle at joda, de har nok skjønt dette her for en stund siden. 
Våre nærmeste kjenner oss ofte bedre enn vi selv gjør. 

Litt for rosenrødt? 

Det er deilig at dette ikke gjøres til spekulativ konflikt-tv og sosialpornografi, men man kan likevel spørre seg om serien gir et litt for rosenrødt bilde av det å stå fram. 
Burde man hatt stemmer som viser at dette ikke alltid ender i noen tårer og en lang klem? 
At man noen ganger må bryte med miljøer eller familie, gi avkall på noe for å kunne være den man er fullt ut? 
Hadde man vært tjent med å høre hvordan de homofobe tenker, eller se pårørende som takler dette hakket mindre forbilledlig enn eksemplene vi får her, noen som viser at det er greit å føle ambivalens og ikke være verdensmester i forståelsesfullhet fra første sekund? 

Og forhåpentlig vil denne sesongen gjøre det lettere å finne noen caser med minoritetsbakgrunn neste gang. 

Lærebokeksempel 

Alt dette til side, programmets store styrke er hvordan vi blir kjent med fem helt vanlige, kledelig keitete ungdommer, som altfor lenge har båret på en hemmelighet de føler de har måttet holde skjult for omverdenen. 

Normaliteten deres er den beste motgiften mot å annerledesstemple homofile, og særegenheten deres mot å redusere dem til en legning. 
Dette er innlevelse som folkeopplysning, andre i samme situasjon får se at de ikke er alene og at det å komme ut av skapet ikke er umulig, trangsynte får se at homofile er akkurat som alle andre, og pårørende får et lærebokeksempel på hvordan man møter noen som kommer ut. 

«Ut av skapet» bryter ned fordommer via empati, og barrierer via foregangseksempler. 

Anmeldelsen er basert på de tre første episodene. 
",1
"En frisk ungdomsthriller for voksne som er redd for sosiale medier
Anmeldelse: 
«Nerve» 

FILM: 
Satire over sosiale medier hemmes ofte av at satirens tradisjonelle former – tekst, TV, film etc. 
– mangler det interaktive elementet som definerer digital kommunikasjon. 
For det er nettopp i konflikten mellom lineære og ikke-lineære fortellinger – mellom den eldre gardes forståelse av ytring som budskap og de unges ytring-som-sosial-praksis – at generasjonskløften oppstår, og de voksne begynner å bekymre seg mens barna himler stadig hardere med øynene. 

Nødt Henry Joost og Ariel Schulmans «Nerve» er en neonskimrende og kledelig paranoid actionthriller om gruppepresset og fragmenteringen av ansvar som kjennetegner ungdoms bruk av sosiale medier. 
Filmspråket skifter hektisk mellom ulike typer kameraer og billedkvaliteter, og lerretet oversvømmes kontinuerlig av tekst og ikoner som visualiserer det mystiske, altoppslukende «Nerve» – en blanding av et nettsamfunn og et onlinespill, som belønner spillerne for å akseptere utfordringer pønsket ut av publikum. 

Det hele sparkes i gang når hovedpersonen Venus (Emma Roberts) får sin mangeårige avstandsforelskelse punktert av sin populære og utadvendte venninne Sydney, og bestemmer seg for å tre ut av sin egen komfortsone. 
Dermed melder hun seg opp som «Nerve»-spiller, og etter å ha bestått sin første utfordring – å kysse en tilfeldig utvalgt fremmed i fem sekunder – er det duket for en særdeles dramatisk kveld i New York sammen med den fremmede, men når alt kommer til alt kanskje ikke så tilfeldige Ian (Dave Franco). 

Sannhet 
I en tid der det å løse billett til amerikanske actionfilmer altfor ofte innebærer en følelse av å være delaktig i et meningsløst og nærmest tvangsmessig sløseri med penger, er det lite som er mer velkomment enn enkle, underholdende og relativt beskjedent budsjetterte spenningsfilmer som dette. 
Joost og Schulman har tidligere regissert «Paranormal Activity» 3 og 4 og den tvilsomme dokumentaren «Catfish», og viser seg her som habile actionregissører. 
Mye av dette skyldes den hyppige bruken av mobilkameraer, som korter ned distansen til det som skjer på lerretet, men «Nerve» er likevel ikke noen gimmickfilm à la Levan Gabriadzes undervurderte grøsser «Unfriended». 

Joost og Schulman har først og fremst laget en oppdatert versjon av David Finchers «The Game» myntet på et publikum over 30 som ikke forstår sosiale medier, og som bekymrer seg for hva de gjør med den oppvoksende generasjon. 
Det viser seg naturligvis at spillet ikke er så uskyldig som det gir seg ut for, og til slutt setter Emma både liv, lemmer og familiens sparepenger på spill i et desperat forsøk på å løsrive seg fra det hele. 
Som satire er «Nerve» med andre ord svært tung på labben, men som spenningsfilm er den både sjarmerende og medrivende – ikke minst takket være de to hovedrolleinnehaverne. 
Og i det som har vært en sørgelig sommer for amerikansk sjangerfilm, plasserer den seg nær toppen. 
",1
"Det er litt søtt at «Baywatch» går inn for å være dum - men dum er den jo åkkesom
Stirrende blikk og bulende brystmuskulatur preger utsikten på Santa Monica Beach 

FILM: 
Om du ikke kan se hele verden fra Santa Monica Beach, der du står og skuer utover havet med stivt blikk og bulende brystmuskulatur, så skal verden kunne se deg. 
«Baywatch», en ny film løst basert på tv-serien fra den mest glinsende delen av nittitallet, er finansiert av kinesiske penger og laget for å kunne løsne dovne kinobilletter verden over. 
Publikum skal snøres inn av verdens i øyeblikket mest populære filmstjerne, Dwayne «The Rock» Johnson, av minimale badedrakter i den klassiske tomatfargen, og av en humorlist spent så lavt a det nesten ikke er mulig å snuble i den en gang. 

Uimotståelig humør 

Når «Baywatch» har sine hyggelige øyeblikk, skyldes det to faktorer. 
Den ene er den nevnte menneskelige fjellknausen. 
Johnson er og blir en stjerne med et uimotståelig smittende humør. 
Det som er av vaskeekte moro, for den finnes definitivt, svirrer rundt i nærheten av ham og hans til enhver tid upåklagelig staute og samvittighetsfulle Mitch Buchannon; som alltid er beredt til å redde druknende barn, slå ned slemminger, eller påtale tendenser til forsøplig. 
Johnson har også en fin tone med Zac Efron, i rollen som ufordragelig fløtepus med OL-medaljer i svømming, hjelpsomt påskrevet «gold medal», som tror at han kan komme her og komme her og redde liv like godt som erfarne profesjonelle med glidelåsutringet silikonkløft. 

Den andre er at dette er en film med et åpenbart og oppriktig ønske om å være så latterlig som mulig. 
«Baywatch» 2017 er så selvironisk at den nærmest er meta; der livvaktene er fulle av liksom storøyde betraktninger om hvorfor badedraktene deres er så små og hvorfor de løper og løper men likevel alltid synes å bevege seg i sakte film. 
Slik sett får årets inkarnasjon en viss blunkende sjarme som knapt var å finne i tv-serien, den innbitte silikonfesten som gjorde Pamela Anderson og David Hasselhoff til stjerner. 
A propos blunk: 
Begge gjør lynraske gjestevisitter i årets affære, så korte at et dårlig timet nys vil koste deg synet av aldrende nittitallsberømmelse. 

Villet dustete 

Men at noe er villet dustete, gjør det jo ikke noe mindre, vel, dustete. 
Historien om den lubne nerden Ronnie (Joe Bass) som selvfølgelig er forelsket i den blonde hottien CJ (Kelly Rohrbach) så gjennombløytet av blødmer at det føles som om man står fast i den til knærne og trenger hjelp av Mitch for å komme seg ut. 
I korte drag dreier det seg om å legge opp til så mange ydmykelser som mulig, gjerne av seksuell art, for den i teamet som har begått den forbrytelse å være rulten. 
I det hele tatt føles «Baywatch» ofte som en veksling mellom vitser som føles desidert adult og vitser av en art du sluttet å le av i seksårsalderen. 

Utmattet krim 

Mellom løpeintervallene i strandkanten har de djerve livvaktene alltids tid til å løse en lokal forbrytelse, som riktignok ikke er så himla vanskelig å løse. 
En purrende eiendomsmagnat (Priyanka Chopra) har planer om å privatisere hele den elskede stranden deres, narkosalg og likvideringer inngår, og de brave og badedraktkledde må etterforske på egenhånd, selv etter at sjefer og politimenn gjentatte ganger har bedt dem bli ved sin ikke-eksisterende lest og minne dem om at de bare er livvakter. 
Det er en intrige av den typen som du for femten-tyve år siden pleide å sige ned for å se på tv klokken halv elleve på sommerkveldene, matt etter en lang dag i solen, med solbrente lår mot sofaputene: 
Laget for å konsumeres med et halvt øye og berede grunnen for litt flørt, litt sex, litt jakting med racerbåt og et og annet party med veldig mye blått lys. 

«Baywatch» er frontet av en fyr som etter alt å dømme er en skarping, men er likevel klart dummere enn gjennomsnittet av denslags krimkokelimonker. 
Da hjelper det ikke at den vet det selv. 
",0
"Noen ganger må du reise tilbake til familien din og noen ganger må du stikke av fra dem
«Det er bare verdens undergang» viser frem bitterheten og sårheten i en dysfunksjonell familie. 

FILM: 
Iblant finnes det ikke tøffere terreng eller hardere klima enn det som venter i barndomshjemmet. 
Gamle komplekser og konkurranser kan blankpusses og bli som nye i løpet av en helt vanlig helgevisitt. 
Skjønt, for Louis (Gaspard Ulliel) er ikke helgevisitter vanlige; han tar turen hjem til moren, broren, svigerinnen og lillesøsteren for første gang på mange år. 
Han har sine grunner til å ville se dem, som røpes for seeren, men i utgangspunktet ikke for familien. 
Allerede før han har tatt skrittet innenfor hoveddøren, kommer også anelsen om hvorfor slike besøk er sporadiske og krevende: 
Lillesøsteren (Léa Seydoux) kaster blikket ut av vinduet i annen etasje, ser en bil svinge opp utenfor og utbryter: 
«Den fitta tok taxi». 

Louis er den homofile sønnen som har lagt småbyen og arbeiderklassefamilien bak seg og søkt seg til større og romsligere omgivelser. 
Og han har etterlatt en familie med vanskelige og blandede følelser: 
De andre er dels såret over å ha blitt forlatt, dels ivrige etter å gjøre inntrykk på den sofistikerte gjesten, dels uforstående overfor livsstilen hans, dels rasende over at han ikke føler noe ansvar for dem. 
Filmskaper Xavier Dolan er selv homofil, og det er interessant å se «Det er bare verdens undergang» opp mot lignende fortellinger fra homofile berettere som ser tilbake på oppvekstmiljøet der de aldri følte seg hjemme, som Edouard Louis’ bøker. 
Dolan er like like rasende, han har hele veien med seg empatien og nysgjerrigheten. 
Men han følger en hovedperson som blir taus og nummen og matt betraktende i møte med en familie som på sin side er skrålende og høylydt, filmet i litt anmassende nærbilder. 

27 år gamle Dolan har vært ansett som et vidunderbarn i den internasjonale filmverden som allerede har rukket å sanke en flere priser fra Filmfestivalen i Cannes, også for «Det er bare verdens undergang». 
Han har kommet i en posisjon der han kan hyre berømte skuespillere, og i den siste filmen er det noen av Frankrikes største navn som kanaliserer hans karakteristiske overdrevne, storfaktede, ekspressive stil. 
I tillegg til Seydoux er Vincent Cassel og Marion Cotillard med, som Louis’ brølende storebror og vettskremte svigerinne. 
På et vis er det noe befriende ved utløsningen av sinne og frustrasjon som følger av Lous’ besøk. 
Det er primale følelser som får et flodaktig utløp, uten at det gjøres særlige forsøk på å maskere dem. 
Men det gjør også «Det er bare verdens undergang» til en anmassende, utmattende affære, der litt for mye uttales, unnskyld, utropes. 
Volumet er skrudd opp til elleve, slik følelser godt kan være, men sjelden verbaliseringen av dem. 

Det visuelle universet som omslutter den lille familien er mørkt og mettet, fulgt av sterke kontraster som skaper en retrostemning, og understreker følelsen av å returnere til et tilbakelagt stadium. 
Det dveles ved interiør og gjenstander, blant annet et alltid nærværende gjøkur, som binder nåtidsstadiet til fortidsstadiet og barndommen, og som spiller hovedrollen i et fint lite touch av magisk realisme som kommer inn på slutten. 

«Det er bare verdens undergang» handler om hvorfor man iblant må dra og hvorfor man iblant må vende tilbake. 
Den graver seg ned til sine egne understrømmer i den grad at den nærmest blir en eneste stor understrøm. 
Underteksten blir teksten. 
Dette er både en svakhet og en styrke. 
",1
"Recap:En naken Gerhard Heiberg svever opp fra scenen på et digert kamskjell som selveste Botticellis Venus, og...nei, det der var visst jeg som duppet av 

Dagbladets tv-anmelder har sett på OL-åpningsseremonien hele fredagsnatten, sånn at du slipper. 

RECAP: 
Årets show fra Rio de Janeiro har lagt seg på en litt mer nøktern linje enn London i '12 og Beijing i '08, og har derfor, ifølge TV2s kommentatorer, bare 35 000 medvirkende. 
Jeg vet, det høres grovt underbemannet ut, men jeg synes de klarer å få mye ut av det de har å rutte med. 

Aluminiumsfolie 

Showet starter med en dansetrupp som veiver rundt seg med enorme plansjer av aluminiumsfolie, og danner ulike mønstre som ser fiffige ut fra luften. 
Tema for seremonien er visstnok miljø og regnskog, så la oss håpe folien de bruker er av det nedbrytbare slaget. 

Nøkternheten og miljøfokuset fortsetter idet vi skjønner at hele det enorme scenegulvet er en gigantisk LED-skjerm. 
Den har sikkert ikke vært billig, men de favelaene kan tross alt vente enda noen år før de får strøm og innlagt vann, og gjenbruksverdien for en sånn skjerm er garantert enorm. 
Hvor ofte arrangerer man ikke arenashow der det er presserende behov for at gulvet kan gå over i skjermsparermodus og gi oss hypnotiske mønstre av bølger, dråper og sandkorn? 

Mekanisk edderkopp 

Vi får stirre på skjermsparergulvet en stund, og før vi rekker å tenke ""Joda, dette er jo helt fint, men det blir liksom ikke ordentlig åpningsseremoni uten en diger, mekanisk edderkopp,"" dukker det opp en diger, mekanisk edderkopp. 
Styrt av Brasils dyktigste team av mekanisk-edderkopp-førere. 
Bravo. 

Den møtes av en diger, mekanisk gresshoppe, og vi får vite at dette skal symbolisere starten på Brasils historie, nemlig da europeerne ankom rundt år 1500. 
Som kjent skjedde det ingenting av viktighet noe sted i verden før vi europeere dukket opp. 

Bakterieflora 

Uansett, vi får et artig, lite tablå der portugiserne kommer til Brasil, og skjermspareren under dem glir over til å bli mikroskop-bilder av en bakterieflora som vokser seg stor og frodig, sannsynligvis for å symbolisere alle sykdommene kolonistene tok med seg til den nye verden, og som utraderte urbefolkningen langt mer effektivt enn muskedunderne deres klarte. 
Skål a, folkens, det er OL! 

Brasils historie utfolder seg videre foran øynene våre via dans og skjermsparing. 
Vi er absurd nok en svipptur innom landets fortid som den største slaveimportøren i den atlantiske slavehandelsæraen, før den spredte applausen fra et forvirret publikum sender oss videre til urbaniseringen av landet. 
Store boligblokker popper opp på scenen, mens danserne spretter fra tak til tak med noen raffe, parkour-aktige trinn. 
De er hakket dyktigere enn de SV-studentene jeg så sprette rundt i Frognerparken tidligere i sommer. 

Mer aluminiumsfolie 

Så er det litt mer aluminiumsfolie, og eksen til Leonardo DiCaprio dukker opp, og en dame lirer av seg noen portugisiske gloser før hun med patos sier ""Stop fighting."" 

Et sterkt, modig og ikke minst kontroversielt budskap, som nok vil få klodens mest krigshissige nasjoner til å gå kraftig i seg sjæl og så støpe om alle våpnene sine til rosa skyer og enjørninger. 

Så sier hun ""let's dance"", og et bakoverlent karneval starter. 
De svinger seg en stund, noen dansere utkledd som Gullars og Elmo fra Sesame Street løper rundt blant publikum, og lysmannen får endelig brukt de epilepsifremkallende blinkelysene sine. 
Og akkurat da stemningen er på topp tas det hele ned igjen. 

Portugisisk TED-talk 

Det er tid for alvor, og vi får en aldri så liten, dønn seriøs portugisisk TED-talk om karbondioksid og global oppvarming. 
Den viser feelgood-datasimuleringer av Amsterdam, Dubai og andre storbyer som senkes under vann, og hadde kamera klippet til IOCs pampetribune nå hadde vi helt sikkert sett en haug med gamle, hvite menn tørke tårer med dollarsedler og kjenne et nanosekunds stikk av dårlig samvittighet for at de lot privatflyene sine stå på tomgang sånn at jacuzzien og stripperne skulle holde seg varme til nachspielet. 

Og endelig er det klart for det vi alle har ventet på, inngangsprosesjonen til deltakerlandene. 
Det er visstnok 205 land som deltar i år, noe som er litt interessant, siden et overfladisk google-søk forteller meg at det finnes 195 land i verden. 
Uansett, nytt av året er at hver nasjon har fått velge én heldig utkåret som får lov til å lede an delegasjonen tråkkende på en neonfarget tøysesykkel. 

Og så kommer selve kronen på verket: en naken Gerhard Heiberg svever opp fra scenen på et digert kamskjell som selveste Botticellis Venus, og...nei, det der var visst jeg som duppet av. 
Beklager det. 
Klokken er tross alt halv fire på natten, og å se disse 11000 deltagerne traske langsomt inn på skjermparerscenen er litt som å telle sauer. 

Hvor langt har vi kommet? 
N? 
Der er Norge! 
Og samtlige deltakere greier å ikke tryne eller gjøre noe annet dumt. 
Norge! 
Norge! 
Norge! 
Typisk oss å være helt rå, ass. 

Bonuspoeng til deltakerne fra Benin for å ha kledd seg i kvikklunsj-farger, og til flaggbæreren fra Tonga for å ha smurt seg inn i olje. 
Noe å ta lærdom av, Ole-Kristian Bryn? 

Olympisk fyrstikkeske 

Og for de som måtte tro at det skulle være ferdig etter prosesjonen, så kan jeg glede dere med at vi knapt var halvveis. 
Som perler på en snor fikk vi omfattende taler fra diverse pamper, utdeling av en ny pris som IOC har funnet opp for anledningen, synging av den olympiske hymnen, avlegging av den olympiske ed, litt rytme-moro fra en olympisk fyrstikkeske, og dans fra en olympisk guttunge. 
Også får vi jaggu meg en liten avslutningsseremoni på åpningsseremonien på toppen av det hele. 
Er det én ting skaperne av denne seremonien vet, så er det at vi alltid har lyst på litt mer før vi kan gå og legge oss. 

700 timer senere avsluttes det hele med at maratonløperen Vanderlei de Lima tenner den olympiske ild, som heises opp i en bøtte, også får vi litt mer miljøvennlig fyrverkeri, fordi hvorfor ikke skyte enda mer penger opp i røyk, nå som vi var så godt i gang? 

Jeg erklærer herved denne åpningsseremonien for den mest midt på treet åpningsseremonien ever. 

Karakter: 
4 av 6 dansende vetter (pluss for TED-talk og sterkt antivoldsbudskap). 
",1
"Se så masse sært vi drev med og så mye rart vi puttet i munnen!
«En bit av historien» snubler litt i forsøket på å være både brød og sirkus. 

«Det jeg kan om vikingtida, har jeg litt fra sjuendeklasse, og veldig mye fra ‘Game of Thrones’», forteller Henriette Steenstrup i tredje episode av «En bit av historien». 
Der har vi et slags utgangspunkt for den nye TV2-serien: 
Nå skal vi endelig få lære alt det vi ikke fikk med oss da vi sovna i historietimen på barneskolen. 
Og det skal bli like morsomt som å se på «Game of Thrones». 

Men historiekunnskapen du får av å se på en fantasyserie, er i beste fall selektiv. 
Det er nok «En bit av historien» også. 

Annerledes historie 

Premisset er som følger: 
Steenstrup og hennes daværende mann, skuespiller Fridtjov Såheim, tester livet som ektepar i åtte ulike tidsepoker. 
Vi starter med eneveldet på 1600-tallet, før vi danser på kryss og tvers gjennom historien, via 70-tallet til vikingtida, 30-tallet, opplysningstida, unionsoppløsningen, middelalderen, og til slutt industrialiseringen. 

Den spinnville rekkefølgen er bare ett av flere grep som gjør dette til en annerledes historieleksjon. 
Mildt sagt. 
Kriger og kongerekker skyves i bakgrunnen, til fordel for se så masse sært vi drev med og så mye rart vi puttet i munnen! 
Historikerne doserer mens de sitter til bords og smaker på vikingmat, eller forsøker å ikke fnise av de ofte enorme, tidsriktige gevantene programlederne har kledd på seg. 
Mye av humoren er basert på kontrastene mellom scenografi og kostymer, og de litt halvhjertede forsøkene på korrekt oppførsel fra Steenstrup og Såheim. 

Som når hun utfordrer en tidligere tv-anmelder i Dagbladet til holmgang i viking-episoden, eller kjører golfbil i barokk-kjole. 

Programmet på sitt beste er når Leo Ajkic strener inn i bunad og siterer «Millom bakkar og berg» på sognemål, som en slags absurdistisk inngang til målstriden. 
På sitt verste er det alle brekningslydene til Fridtjov Såheim, hver gang noen sier «innvoller» eller «lungemos». 
Vi tok poenget første gangen. 

Fleip eller fakta? 

Hver episode har sin egen kokk. 
Christopher Sjuve kan fortelle oss at «70-tallet var et kulinarisk skrekk-kabinett» (fordi mor var på vei ut av kjøkkenet!), og at «om brun er en smak, så er det smaken av tredvetallsmat». 

En av de beste spisescenene er fråtsebildet av Steenstrup og barna som spiser iskrem i opplysningstida, iført digre Marie Antoinette-parykker. 
Hun byr på seg selv, og virker tryggere i manesjen enn Såheim. 

Men så ungene virkelig slik ut? 
Hvor er det blitt av tjenerne i middelalderen og under eneveldet? 
Og forresten, vi som har sett «Downton Abbey» trodde det bare var gutta som fikk lov til å servere ved bordene? 

Noen ganger er det vanskelig å se hva som er tøys og hva som er fakta, og tidvis blir humoren også nokså tam. 
En del poenger blir bare humre-morsomme i all sin selvfølgelighet. 
Klippen kunne vært strammere, og reaksjonene kan virke litt tvungne. 

Denne typen infotainment er ikke noe nytt. 
Christine Koht og Live Nelvik er blant dem som har gått opp løypa før, på TVNorge og NRK. 
Førstnevnte er gærnere enn Steenstrup og Såheim, sistnevnte mer informativ. 
«En bit av historien» snubler litt i forsøket på å være like mye av både brød og sirkus. 

Håper det ikke blir holmgang på meg nå. 
",1
"Ikke alt henger på greip i Disneys familiesatsing.Det gjør ikke noe. 

«Vaiana» er varm og rørende. 

FILM: 
Så, her er en liten tilståelse. 
Jeg tror ikke egentlig «Vaiana» henger på greip. 
Eller på trefork, for å bruke en mer passende redskapsmetafor. 
Disneys nye familiefilm har en av disse berømmelige omslagene mot slutten av historien, der noe uventet gjør at en gammel plan må skrotes og en ny lages veldig, veldig fort. 

Men tanken det var vanskelig å fri seg fra, på vei ut fra fargeeksplosjonen på kino og ut i det februargrå, var dette: 
Hvis det lavasprutende monsteret som frem til da hadde prøvd å stanse den polynesiske høvdingdatteren Vaiana i å gjennomføre oppdraget sitt, hvilkelig skjulte en slik hemmelighet som det viste seg å gjøre — hvorfor prøvde det da å stanse Vaiana i første omgang? 
Ville de ikke egentlig ønsket det samme? 

Det er nok en brist. 
Men den fremstår som tilgivelig, eller i alle fall mulig å bandasjere. 
For «Vaiana» er varm og strålende, badet i gløden fra en solnedgang som tilsynelatende aldri tar slutt, og med en historie som handler om livslyst og virketrang. 

Heltinne lengter ut 

Vaiana bor på en idyllisk stillehavsøy, hun oppfostres til å bli en ansvarlig leder som har blikket festet på det ørlille og isolerte lokalsamfunnet. 
Men hun, som så mange Disney-heltinner før henne, lengter ut og fantaserer om et liv som har videre horisonter og flere muligheter. 
Noe av det fineste i «Vaiana» er tilbakeblikkene på tiden da folket hennes var sjøfarere, og hvordan Vaiana selv trekker veksler på den utforskertrangen og eventyrlysten når hun trenger å trekkes ut av et øyeblikks håpløshet. 

Den andre hovedpersonen er halvguden Maui, en iherdig selvpromotør som selvfølgelig maskerer oseaner av usikkerhet, og som stadig røpes av sine egne levende tatoveringer, som her fungerer som en slags freudiansk, taletrengt underbevissthet. 
Det er tempofylt og tøysete, og så ville det kanskje harmonert enda litt bedre om Maui ikke hadde vært så stort dimensjonert, med bolerkropp pluss og voldsom mimikk, og heller mer avstemt til jenta som blir følgesvennen hans over havet. 

Som en sjøreise 

Havet, som i denne historien er en bevisst kraft med planer og vilje, er nydelig animert. 
Det som skjer med dem som seiler oppå det, er iblant stakkato og ikke helt dramaturgisk strømlinjeformet. 
Men kanskje er «Vaiana» på den måten litt som en havreise, der man må finne seg i noen uventede omveier. 
Og siden det på så mange måter er et deilig sted å være, er det vanskelig å trekke for det. 
",1
"Et mesterverk
Paul Verhoevens Cannes-favoritt «Elle» er et uutgrunnelig mysterium som tvinger publikum til å konfrontere sine egne reaksjoner. 

FILM: 
«Jeg ble vel voldtatt». 
Når Michèle Leblanc (Isabelle Huppert) for første gang forteller om det brutale seksuelle overgrepet hun blir utsatt for i åpningsscenen i «Elle», er det i form av en kort praktisk redegjørelse i forkant av en middag med eksmannen Richard, bestevenninnen og forretningspartneren Anna og dennes ektemann Robert. 
Når vennene spør hva politiet har funnet ut, svarer Michèle at hun ikke ser poenget med å kontakte dem, og deretter styrer hun raskt samtalen inn på et triveligere spor. 

Altså blir publikum etterlatt med en følelse som skal vedvare gjennom hele Paul Verhoevens nye mesterverk – nemlig at overfallsvoldtektene hovedpersonen blir utsatt for gjør langt større inntrykk på oss enn på henne. 

Ambivalens 
Det er en følelse som det er vanskelig å forholde seg til, og ambivalensen den gir opphav til gjennomsyrer samtlige deler av filmopplevelsen. 
I likhet med så mange andre av Verhoevens beste filmer fungerer nemlig dramaet i «Elle» på to plan: 
På den ene siden har man den spennende og mystiske fortellingen på lerretet – hvem er det som terroriserer Michèle? 
Har forfølgelsen forbindelser til massemordet faren hennes gjennomførte da hun var ti år gammel? – og på den andre dramaet som utspiller seg i publikums indre, der vi forsøker å forsone oss med følelsene og standpunktene filmen lokker oss til å innta. 

For selv om den altså inneholder flere skildringer av grov, seksualisert vold mot en liten kvinne i sekstiårene, er «Elle» en oppsiktsvekkende morsom film. 
Som i «RoboCop» og «Starship Troopers» serverer Verhoeven noe som på overflaten ser ut som en tradisjonell sjangerfilm – i dette tilfellet en rape/revenge-thriller – men som bruker velkjente virkemidler til å sette publikum i en posisjon hvor våre spontane reaksjoner strider mot vår fornuft. 

Geni 
I konstruksjonen av denne dynamikken er naturligvis Isabelle Huppert en uunnværlig brikke. 
Det er vanskelig å se for seg noen annen skuespiller håndtere denne rollen med noe i nærheten av hennes autoritet, subtilitet og komplette mangel på frykt for å utforske menneskesinnets randsoner. 
Der skuespillere ofte bedømmes ut fra sin evne til å artikulere et bredt spekter av følelser og sinnstilstander, ligger Hupperts geni i hennes evne til å få fraværet av følelsene og de psykologiske mekanismene publikum nærmest automatisk projiserer på kvinnelige rollefigurer, til å virke troverdig. 

I «Elle» utnytter Verhoeven denne evnen til fulle når han skildrer en rollefigur som verken kan reduseres til et offer eller en overlevende. 
Michèle overskrider slike kategorier på samme måte som hun automatisk hever seg over de grusomme, hensynsløse, og udugelige mennene som omgir henne. 
Reaksjonene hennes er naturligvis ikke realistiske, men rollefiguren framstår ikke desto mindre som dypt menneskelig. 

Tabu Verhoeven er en skulptør, og tabuer er hans råmateriale. 
Og når han nå i en alder av 78 år har laget en av sine beste filmer er det bare én ting som mangler, nemlig en opphetet mediedebatt som kan belyse stadig nye fasetter av juvelen «Elle». 
For ti og tjue år siden ville en slik debatt vært uunngåelig, men hittil har «Elle» blitt møtt med entusiastisk applaus fra et lite nisjepublikum. 
Dette sier imidlertid mer om kinofilmens status enn om «Elle»: 
Verhoeven er fortsatt stor, «it’s the pictures that got small». 
",1
"Hollywoods symbolske knefall for det kinesiske kinomarkedet
Matt Damon lar seg sivilisere av teknologisk og åndelig overlegne kinesere i Zhang Yimous fantasyepos «The Great Wall». 

FILM: 
Da det ble kunngjort at Matt Damon skulle spille hovedrollen i den kinesisk-amerikanske samproduksjonen «The Great Wall», fryktet mange at filmen ville bli en klassisk «hvit frelser» -historie, hvor en person fra Vesten bruker sin overlegne intelligens og handlekraft til å redde «primitive» folkegrupper i andre deler av verden. 

Mytologisk Når Zhang («Flyvende dolker») Yimous film nå er klar, er det interessant å konstatere at den har blitt det motsatte. 
For selv om produksjonen hviler på Damons karisma og en stjernestatus kun Hollywood er i stand til å skape, skildres rollefiguren hans som en usivilisert barbar hvis reise mot heltestatus helt og holdent er muliggjort av hjelp og veiledning fra hans nye kinesiske venner. 

Damon spiller William Garin, en leiesoldat av ubestemmelig opphav (aksenten svinger mellom irsk, skotsk og «gamledager») som på 1000-tallet har begitt seg til Kina på jakt etter krutt. 
Her støter han på krigerne i Den navnløse orden, som forbereder seg på en serie blodige slag mot Tao Tie – en horde blodtørstige monstre fra fjellene i vest, som hvert sekstiende år slår mot rikets grenser som en tsunami av frådende, meningsløs ødeleggelse. 

Symbolsk Mens han innvies i kinesernes teknologisk overlegne stridskunst av den vakre kommandøren Lin Mae (Jing Tian), innser Garin gradvis at den vestlige kulturen han er et produkt av er preget av grådighet, brutalitet og et ubalansert verdigrunnlag. 
Og selv om Zhangs bølgende, fargekoordinerte slagscener er underholdende, er det først og fremst Damon, Legendary Entertainment og Universal Pictures’ tøylesløse iver etter å vinne innpass på det kinesiske kinomarkedet som gjør dette til en interessant filmopplevelse. 

Som historie er «The Great Wall» både underutviklet, éndimensjonal og overtydelig, men som historisk hendelse – altså den amerikanske filmindustriens symbolske knefall for det kinesiske publikummets preferanser og de kinesiske styresmaktenes filmpolitikk – føles den like fullt viktig. 
Eller i alle fall toneangivende. 
",0
"Den beste King Kong-filmen på flere tiår – uten at det sier så mye
King Kong-rebooten «Skull Island» er en pen og sympatisk blockbuster som det er vanskelig å engasjere seg i. 

FILM: 
Lenge verserte det rykter om at det egentlige monsteret i «Kong: Skull Island» ikke var King Kong, men et visst annet forvokst beist med med lang fartstid på kinolerretet. 
Også den Looney Tunes-inspirerte åpningsscenen, hvor en amerikansk og en japansk soldat jager hverandre rundt en stillehavsøy under andre verdenskrig, synes å hinte om dette, men i likhet med så mye annet i «Skull Island» følges disse hintene aldri opp. 

Pen Resten av filmen utspiller seg i 1973, og følger en gruppe soldater og vitenskapsmenn (John Goodman, Brie Larson, Tom Hiddleston med flere – alle på karismatisk autopilot) som utforsker den vakre øya i jakt på dens grufulle hemmelighet. 
På et visuelt plan er da også «Skull Island» en veldig pen film, med en rekke smakfulle tablåer hvor imponerende spesialeffekter filtreres gjennom flammer, gass og lyset fra en truende, ubarmhjertig sol. 

Stort mer enn som så er det imidlertid ikke å hente. 
Jordan Vogt-Roberts har laget en film full av kompetente blockbusterscener – fra brukbar CGI-action til humoristiske avstikkere fra John C. 
Reilly – som på tross av store mengder tidskolorerende rock på lydsporet aldri smelter sammen til en engasjerende filmfortelling. 
Selv til en amerikansk spesialeffektfilm å være er dette påfallende enkel moro, og etter et underlig antiklimatisk oppgjør i tredje akt, fisler filmen ut i et franchisebyggende «fortsettelse følger…». 

Uengasjerende «Skull Island» er nemlig den andre filmen i Legendary Entertainments «MonsterVerse», som oppstod med Gareth Edwards' «Godzilla» i 2014, og fortsetter med «Godzilla: 
King of the Monsters» i 2019 og «Godzilla vs. King Kong» i 2020. 
I likhet med mange superheltfilmer har den derfor en struktur som minner mer om sesongavslutningen av en TV-serie enn om en spillefilm. 
Med andre ord kan alle som måtte mene at «Skull Island» er en lite tilfredsstillende filmopplevelse slå seg til ro med at alt – forhåpentligvis – vil få sin forklaring om to – eller i alle fall tre – år. 
",0
"Anmeldelse:«Grand Hotel» 

Gode skuespillere kjemper forgjeves mot et klisjéfylt manus i Arild Fröhlichs «Grand Hotel». 

FILM: 
Mannlig selvdestruktivitet og selvmedlidenhet er en tematikk som alltid har fascinert kunstnere (mange av dem selv menn), og i «Grand Hotel» males dette ut med bred pensel når den alkoholiserte forfatteren Axel Farstad (Atle Antonsen) sjekker inn på hotellet ved samme navn for å ferdigstille sin siste roman. 
Han har også relativt seriøse planer om å drikke seg i hjel, men når han blir kjent med resepsjonisten Hannah (Vera Vitali) og hennes ti år gamle sønn Noah (Håkon Gomez Bøhmer) tvinges han sakte, men sikkert til å endre perspektiv på tilværelsen. 

Klisjeer 
Om denne plottbeskrivelsen låter kjent, er det fordi «Grand Hotel» omfavner kommersielt amerikansk manushåndverk med en entusiasme og en skamløshet man knapt har sett maken til i norsk film. 
Manuset er et lappeteppe av velprøvde Hollywood-grep, og det at historien oppfattes som klisjépreget og forutsigbar er ikke et feilgrep — det er selve kjerneideen. 
Det er da også fullt mulig å lage god film med et slikt utgangspunkt, men det krever at filmens enkeltelementer går opp i en høyere enhet, og det skjer kun unntaksvis i «Grand Hotel». 

Filmens største styrke er at den i Antonsen og Vitali har to karismatiske skuespillere som også er komiske naturbegavelser: 
Antonsens talenter bør være velkjente, all den tid han er i ferd med å seile opp som norsk kulturbransjes viktigste enkeltressurs, mens Vitali er velsignet med en usedvanlig uttrykksfull og presis ansiktsmimikk. 
Begge forflytter seg ubesværet mellom humor og alvor, hvilket er selve grunnforutsetningen for at en film som dette skal fungere. 

Sjarm Problemet er at regissør Arild Fröhlich i liten grad nyttegjør seg av dette, og at manuset blir en tvangstrøye snarere enn et arbeidsverktøy. 
Vitali er hovedsakelig henvist til å reagere på sine mannlige motspilleres utspill, mens Antonsen aldri får anledning til å utforske de sadistiske karaktertrekkene som lurer under overflaten, og som potensielt kunne gjort rollefiguren hans til noe mer enn en karikatur av en selvopptatt og pompøs kunstner. 
Unge Bøhmer gjør en god innsats i en begrenset rolle. 

Dermed sitter man igjen med skuespillerensemblets sjarm og karisma, som til syvende og sist er det som redder filmen fra å framstå like ubehagelig kynisk som plottoppsummeringen får den til å høres ut, men som likevel ikke er nok til å få historien til å virke troverdig. 
«Grand Hotel» er en film hvor ting ganske enkelt skjer fordi det står i oppskriften, og hvor alle som har sett en Hollywood-produksjon vet hva som lurer bak neste sving. 

Kritisk Norsk filmbransje er for tiden inne i kritisk periode hvor ingen synes å være i stand til å bedømme hva som skal til for å trekke et stort publikum til filmer laget for voksne, og det er på bakgrunn av dette man må forstå «Grand Hotel»s brede gester og overtydelige fakter. 

I den sammenheng er det unektelig et tankekors at Fröhlich og Antonsens forrige samarbeid — barnefilmen «Doktor Proktors tidsbadekar» — var preget av en energi og en visuell stilsikkerhet som glimrer med sitt fravær i «Grand Hotel», og som gjorde den til en langt mer givende filmopplevelse også for mennesker over myndighetsalder. 
",0
"Kinokomediens ørkenvandring fortsetter
Anmeldelse: 
«War Dogs» 

FILM: 
«This is about being pro-money», sier det rettferdiggjørende blomstrete bøllefrøet Efraim (Jonah Hill) til sin supernaive og tynt motiverte barndomskompis David (Miles Teller), som sammen blir halvkyniske, uproffe krigsprofitører i denne svært ujevne barberingen av Bush-æraen. 
Svaret på spørsmålet «War! 
What is it good for?» er som alltid: krigsindustrien. 
Og denne mørkt humoristiske dramakomediethrilleren følger to enkle karer som via telefon og tastatur i Miami jobber seg opp fra – og så ned igjen til – bunnen i det militærindustrielle komplekset. 
For det er to «I's» i Miami, og de ofte høye egoene blir Tuppen og Lillemor når pengene i blodbanken renner over. 

Sann historie 
I den komiske registolen sitter medmanusforfatter Todd Phillips, kjent for «Old School», «Road Trip», «story» på mesterverket «Borat», og «Hangover»-trilogien. 
På sitt beste har han god komisk teft og timing. 
Denne filmen er basert på en sann historie gjengitt i en lesverdig Rolling Stone-artikkel fra 2011, som skildrer kompisenes «fake it until you make it»-strategi. 
Styrken i den dokumentarisk realistiske fortellingen taper seg i filmens ujevne tone, med sjangerkarakterer som veksler mellom komedie, melodrama og thriller, med stadig avvæpnende aproposmusikk og selvrefleksive fortellerstemmer. 
Som sviende satire blir den slik ikke spiss nok. 

Bro? 
Phillips sender gjerne sine karakterer ut på reise. 
Og det er ganske kjedelig å se to karer scrolle offentlige anbudsdatabaser og gjøre avtaler over mobiltelefon og epost. 
Iscenesatte samtaler på strand eller skytebane hjelper lite. 
Men filmen får momentum gjennom Jordan til Bagdad, lik en roadtrip til Vegas, med våpenlast og Vietnam-krig-musikk som akkompagnement idet amerikanske helikoptere og tanks kommer til unnsetning for sine «fortunate sons». 
«Holy shit, the «Triangle of Death», bro?». 
De gir hverandre en fistbump: 
«Let’s go get fucking paid». 
Og kinokomediens ørkenvandring fortsetter. 
",0
"Sorry - denne filmen får høyere terningkast enn den egentlig fortjener
For «Guardians of the Galaxy Vol. 
2» er bare så forbanna sjarmerende. 

FILM: 
Det er egentlig ikke til å komme fra. 
Historien i «Guardians of the Galaxy Vol. 
2» er verken original eller logisk. 
Snarere er det snakk om en rekke småsøvnige standardelementer i enhver romodyssé, satt sammen i vilkårlig rekkefølge: 
Forfølgelsen gjennom verdensrommet, farsproblematikken, de tilfeldige gjesteinnhoppene fra like tilfeldige filmstjerner, nestenapokalypsen på slutten der man må redde seg selv og helst hverandre fra den ubestemmelige, men enorme massen som truer med å svelge det meste. 
En idé om at formelen kunne vært variert i alle fall en smule, synes ikke på noe tidspunkt å ha falt noen inn. 

Det er i det hele tatt en god del ved oppfølgeren til den første «Guardians of the Galaxy», fra 2014, som tilsier en vurdering til litt over middels. 
Men det er så vanskelig. 
Det er vanskelig fordi «Guardians of the Galaxy Vol. 
2» er så forbanna sjarmerende. 
Det er snakk om to timer og et kvarter i kinosalen med omtrent kontinuerlig kos, genuint vidd og det som, til tross for at de fleste involverte hegner fra et annet sted en jorden, må kunne kalles «sterke personligheter». 

Uforstyrrelig guttete 

Blant disse er fremdeles den eneste, rene jordboeren, Peter (Chris Pratt), den fremdeles uforstyrrelig guttete galakseforsvareren som synes å møte alle bokstavelig talt astronomiske utfordringer med genuin forbauselse. 
Blant dem er også den illsinte vaskebjørnen Rocket, med Bradley Coopers herlig hissige stemme, som alltid synes å måtte gå litt høyere enn hva stemmebåndene er helt bekvemme med, og den rett ut nusselige Baby Groot - fremdeles med stemmen til Vin Diesel, noe som begynner å bli litt bisarr. 
Og så er det den buldrende og klossete Drax (Dave Bautista) og den grønne superkrigeren Gamora (Zoe Saldana). 
Hun får selskap av et og annet kvinnelig tilleggsinnslag, deriblant sin egen morderiske søster (Karen Gillan) - men denne spesifikke galaksen er fremdeles et ganske guttete sted, preget av flåsete kamerathumor som tilfeldigvis er skikkelig morsom, entusiastisk leken og ironisk uten å kjølne. 
Visuelt og verbalt er grunnene til generell humring strødd gjennom hele den filmatiske romferden. 

Lengsel etter far 

Og for å fortsette på det guttete sporet: 
I tillegg til innforstått og lett fornærmelig sprettballhumor, er «Guardians of the Galaxy Vol. 
2» full av farsproblematikk - særlig knyttet til Peters lengsel etter sin ukjente og fraværende far, som førte til at han som barn viste frem et bilde av David Hasselhoff på skolen og utga ham for å være faren hans. 
Nå viser det seg at ideen om en berømt far med god hårvekst ikke var så langt fra virkeligheten - far åpenbarer seg, i form av en tungt Elnett-sprayet Kurt Russell, og Peter ser ut til å kunne finne havnen han hele tiden har lett etter. 
Men, og i tråd med alle de tusenvis av historier om unge menns farssøken, er det hele naturligvis langt mer komplisert enn som så, og flere tiårs fravær er ikke så lett å bøte på - enda litt vanskeligere enn ellers, all den tid far er en halvgud i det ytre rom med sine egne personlige planer. 

Farshistorien har sin andel surr og kvem og anstrengte hårnålssvinger i historien, men den er også uventet rørende, kanskje særlig fordi de følelsesladde øyeblikkene er enkle, kontante og kortvarige i et univers der tøyset kommer i tette skurer. 

«Guardians of the Galaxy Vol. 
2» er veldig, veldig mye. 
For mye, ville noen kunne argumentere, og noen ville vel egentlig ha rett i det. 
Men gjennom den stappfulle romballetten, innenfor de trange rammene av den global-generelle Hollywood-blockbusteren, finnes det kolossalt med glede. 
Denne filmgalaksen er et morsommere sted å være enn de fleste artsfrender. 
Hvis ikke det fortjener en prikk, så vet ikke jeg. 
",1
"Årets beste superheltfilm vises kun på cinematekene
Anmeldelse: 
«Midnight Special» 

FILM: 
Matt og Ross Duffers «Stranger Things» har den siste måneden vært gjenstand for panegyriske hyllester fra et publikum som har falt pladask for dens ærbødige rekonstruksjon av estetikken fra 80-tallets toneangivende science fiction- og skrekkfilmer. 
Også thrilleren «Midnight Special» – som er månedens film på cinematekene i Bergen og Oslo – springer ut av denne tradisjonen, men i Jeff Nichols’ film er Netflix-seriens utstuderte kitsch og patologiske referanseiver byttet ut med et korthugget og usentimentalt filmspråk. 

Intens Når publikum kastes inn i handlingen er Roy (Michael Shannon) og Lucas (Joel Edgerton) på flukt fra myndighetene og en mystisk kristen sekt som Roy nylig har brutt med. 
FBI, NSA, militæret og det mystiske trosfellesskapet som kun omtales som «The Ranch» er nemlig ute etter Roys sønn Alton, en åtte år gammel gutt med en rekke uforklarlige egenskaper. 
Roy og Lucas er på sin side fast bestemt på å frakte gutten til et bestemt sted på et bestemt tidspunkt for å oppfylle en mystisk profeti publikum aldri får nærmere innsyn i. 

På et idéivå er altså ikke «Midnight Special» noe smartere eller dypere enn «Stranger Things» eller engang de korte sekvensene som går igjen i «X-Men»-filmene, hvor unge mutanter for første gang slipper sine overmenneskelige evner løs på en verden som ikke har noen referanserammer å tolke superkreftene deres ut fra. 
Rundt dette premisset har imidlertid Nichols konstruert en usedvanlig troverdig og effektiv thriller, som aldri forteller mer enn den må, og som heller aldri gir slipp på momentet fra de innledende scenene. 

Intim «Midnight Special» inneholder biljakter, superkrefter og store spesialeffekter, og likevel framstår den først og fremst som et intimt drama. 
En stor del av æren for dette må tilskrives den alltid hypnotiserende Shannon og den stadig mer interessante Edgerton, men Nichols har også gjort et funn i unge Jaden Lieberher, som ser ut som en blanding av Tobey Maguire og Macaulay Culkin, og spiller Alton med en hårfin balanse av sårbarhet og overjordisk autoritet. 

I en sommer hvor spesialeffektfilmene har vært større, dyrere og dummere enn noensinne er «Midnight Special» en kjærkommen påminnelse om viktigheten av å forankre historier med overnaturlige elementer og futuristisk teknologi i størrelser og erfaringer publikum kan relatere til. 

Måten Nichols i filmens store klimaks lar all dramatikk hvile på et punktert bildekk som er i ferd med å rives i filler, mens hovedpersonene prøver å presse maksimalt ut av sin femten år gamle japanske familiebil, vitner da nettopp også om en sjangerforståelse som bygger på – og viktigere: viderefører – den som preger Steven Spielbergs tidlige, innflytelsesrike filmer. 
",1
"«Stranger Things» er en ublu hyllest til åttitallets overnaturlige ungdomsfilmer
Det blir ikke magi av å kopiere andre. 

ANMELDELSE: 
Nostalgi er lunefulle saker. 
Man lengter etter å gjenoppleve forgangne følelser og inntrykk, men glemmer at mye av grunnen til at de satte sånn spor i utgangspunktet er at man da opplevde dem for aller første gang. 
Å prøve å gjenskape dem ved å kopiere dem er like håpløst og selvmotsigende som å ville fange regnbuen. 

Netflix-originalen «Stranger Things» er en sjarmerende affære med hjertet på rett sted, full av småspennende sekvenser, tiltalende og morsomme karakterer (golfapplaus til lespende og godmodige Dustin uten fortenner) og artige arketyper fra åttitallet (personlig favoritt: storesøsters douchebag-kjæreste Steve. 
En Emmy til frisøren hans, vær så snill). 

Monster uten ansikt 

I en søvnig småby forsvinner en ung gutt på vei hjem fra rollespillkveld med kompisene. 
Så skjer snålere og snålere ting. 
Guttens alenemor (Winona Ryder, i kronisk hysterisk overspill-modus) mener han snakker med henne gjennom veggene og lampene. 
En stum, snauklipt jente dukker opp i skogen. 
Flere unge forsvinner. 
Et monster uten ansikt lurer i mørket. 

Åttitalls-hyllest 

Serien er en ublu hyllest til åttitallets overnaturlige ungdomsfilmer, til Steven Spielberg, hans produksjonsselskap Amblin, og Stephen King. 
Serieskaperne, The Duffer Brothers, har åpenbart gode intensjoner og full oversikt over det de etteraper, men mangler Spielbergs visuelle virtuositet, Kings narrative overflod, og kanskje viktigst: begges evne til å forankre slike historier i våre underbevisste, primale redsler og lengsler. 
Konsekvensen er at serien sjelden går ordentlig under huden på oss, og følelsen av magi, undring og skrekkblandet fryd uteblir. 

Sjekkliste-nostalgi 

Der serien Lost klarte å fange essensen av både Spielberg og King ved å lage noe helt særegent, belager Stranger Things seg litt for ofte på at vi skal føle hjertevarme og ærefrykt bare ved at de huker av referanser på en sjekkliste. 
Jenta lærer seg å snakke ved å se på TV, akkurat som E.T.! 
Den nerdete guttegjengen banner og sverter til hverandre, akkurat som «The Goonies»! 
Storebror ligner på River Phoenix! 
Serien heves i andre halvdel, når den er mer opptatt av å fortelle sin egen historie. 

I sin jakt på nostalgiens regnbue har brødrene Duffer latt seg forlede til å tro at den følelsen vi opplevde første gang vi så «E.T.», «The Goonies» eller «Stand By Me »handlet om alle de ytre, håndgripelige elementene, om apache-sykler, walkie-talkier og lommelyktlys som skjærer gjennom nattetåken, mens grunnen til at vi ble så hypnotisert den gangen var at vi opplevde noe helt nytt, for aller første gang. 
",1
"Det beste som kan sies om denne filmen er at den er fort glemt
«CHiPs – Crazy Patrol» er så uinteressant at det er vanskelig å huske nøyaktig hvor meningsløs den er. 

FILM: 
En oppsiktsvekkende stor andel av de amerikanske komediene som har vært å se på norske kinoer dette tiåret har vært bygget opp rundt spenningsplott som verken publikum eller filmene selv makter å interessere seg for. 
Samtidig har humorinnslagene i store actionfilmer og blockbustere blitt stadig mer framtredende og rendyrkede – ofte på bekostning av publikums evne til å ta handlingen på alvor. 
Sett utenfra kan det se ut som om Hollywood langsomt er i ferd med å slå actionfilmen og komedien sammen til én sjanger. 

Forglemmelig 
Ikke sånn å forstå at det dreier seg om en bevisst beslutning som aktørene i den amerikanske filmbransjen har kommet fram til i fellesskap. 
Snarere er det snakk om en vag fornemmelse av at de to oppskriftene ikke lenger fungerer optimalt på egenhånd, og at man i et marked hvor kampen om publikums oppmerksomhet er hardere enn noensinne må maksimalisere underholdningsverdien av produktene sine. 

Det vil si, som regel handler det mindre om å maksimalisere enn om å distrahere publikum fra å legge merke til det faktum at verken action- eller komedieelementene er spesielt vellykkede, og at filmene – uavhengig av merkelapp – hviler på et felles fundament av Hollywood-klisjeer. 
Hvilket bringer oss til Dax Shepards «CHiPs – Crazy Patrol» – en intenst forglemmelig film som parkerer et sted midtveis mellom action og komedie, tilsynelatende uten å bry seg om å mestre noen av delene. 

Meningsløs 
Med utgangspunkt i tv-serien ved samme navn (som ble skapt i en tid da udugelige amerikanske politimenn var en uproblematisk kilde til moro), har Shepard laget en film som både markedsføres og ser ut som en komedie, men hvor spenningsplottet gradvis vokser fram som den eneste årsaken til å bli sittende i kinosetet. 
Det er ikke godt å si hvorfor filmen er så umorsom – de hovedmistenkte er regi og klipp – men i et ensemble som inkluderer komiske begavelser som Michael Peña, Maya Rudolph og Ed Begley Jr., er det Vincent D’Onofrios blodseriøse innsats som korrupt politimann som til syvende og sist redder filmen fra total fiasko. 

«CHiPs» er mer meningsløs enn direkte dårlig, og virkelig kjedelig blir den aldri, men av åpenbare årsaker er det vanskelig å bli begeistret for minste-felles-multiplums-underholdning hvis fremste kvaliteter er at den ikke kjeder publikum, ikke er aggressivt fornærmende og ikke setter spor. 
",0
"Integreringsproblemer i bredbent dansk actionfilm
En æreskultur krever ofre i den intense actionfilmen «Underverden» . 

FILM: 
Actionfilmen har vært litt høy på seg selv de siste årene. 
Importvarene har vært i overkant gnudd og gnikket på; bilene har blitt dyrere og personlighetene billigere. 
Desto hyggeligere er det å se at danskene står bak det som lenge er en genuint knapp og barsk actionaffære, drevet av et underliggende raseri uten å insistere for mye. 
Men så varer det ikke hele veien gjennom. 

Indre kulturkonflikt 

Zaid (Dar Salim) er kirurg med penthouse og pen, gravid kjæreste. 
Han troner øverst ved middagsselskapsbordet med rødvinsglasset som et rikseple, langt fra gjengmiljøet i gatene der han vokste opp. 
Zaid er klar over avstanden og gjør den gjerne større. 
Han avviser den vinglete lillebroren, som står på døra og skjelvende ber om hjelp. 
Men når lillebror blir drept og politiet tilsynelatende sitter på hendene, vender den kokende klassereiste tilbake til gatene, vektløftingen og sparringen med noen svært frilansbaserte boksetrenere. 

«Underverden» er mest effektfull når den nettopp gjør lite nummer ut av seg, eller av Zaids vanskelige forhold til sin egen innvandrerbakgrunn. 
Han er ubekvem med religion og freser til faren som fremdeles lever som han er i Irak. 
Men når det knyter seg til, slår lojaliteten til familien og skepsisen til sentralmakten inn på uventede måter. 
En familieorientert æreskultur og en individorientert insitusjonskultur slåss om makten i ham, og førstnevnte vinner. 
Den intense, nesten okseaktige Salim og manusforfatter og regissør Ahmad gjør prosessen troverdig. 

Gatesmart og klisjéfylt 

Og så, gradvis, går det hele fra å være noe spesifikt - gatesmart slåssing som utløses av en veldig dansk indre kulturkonflikt - til å bli noe generelt. 
Den store stygge ulven som Zaid vil hevne seg på, er en tretten-på-dusinet-sadist. 
Når gjengen slår tilbake mot den enslige forfølgeren, er det med anslag som er like grusomme som grusomt forutsigbare. 
Det blir snart klart at den siste, store konfrontasjonen kommer til å gå over toppen med god klaring - før den tiltalende usentimentaliteten igjen setter inn i «Underverdens» siste scener. 
Da er det hele ganske grått igjen, på en veldig god måte. 
",1
"En leken, billedskjønn og utsøkt detaljrik feiring av filmkunsten
Chan-wook Parks «Kammerpiken» er motgiften mot tv-dramatikken og blockbusterfranchisenes forflatning av filmspråket. 

FILM: 
Den beste måten å forstå «Kammerpiken» er som et cinematisk fetisj-objekt. 
Ikke først og fremst fordi Chan-wook Parks lekne og overskuddspregede Sarah Waters-adaptasjon er en kinky film (det er den), men fordi den representerer et nivå av håndverk og detaljrikdom som i tv-dramatikken og franchiseforflatningens tidsalder ikke kan tolkes som annet et kortpustet, oppsvulmet kjærlighetsbrev til kinofilmen med stor K. 

Bedrag Filmen utspiller seg i det japansk-okkuperte Korea tidlig på 30-tallet, og handler om en gruppe koreanske svindlere som klekker ut en listig plan for å tuske til seg pengene til den japanske adelskvinnen Hideko Izumi (Min-hee Kim). 
I spissen står bedrageren som for anledningen går under navnet «greve Fujiwara» (Jung-woo Ha) og tyven Sook-hee (Tae-ri Kim), som tar seg jobb som Hidekos kammerpike. 
Denne sammensvergelsen er imidlertid bare toppen av det konspiratoriske isfjellet, og i løpet av filmens gang trekker Park bort teppet under beina på publikum flerfoldige ganger. 

I likhet med så mange andre sørkoreanske filmer, pendler «Kammerpiken» uanstrengt mellom sjangre, men samtidig er overgangene mellom gotisk skrekk, erotisk thriller, kuppfilm, historisk drama og svart komedie imponerende sømløse. 
I enkelte tilfeller fungerer sjangerbruddene som kommentarer til koreansk historie eller filmatiske klisjeer, men deres viktigste oppgave er å sikre at filmen forblir uforutsigbar og underholdende. 

Begjær Det samme gjelder filmens feministiske budskap, som – praktisk nok – utspiller seg innenfor rammene av det mannlige blikkets forkjærlighet for billedskjønn heteronormativ seksualitet (alle vinner!). 
«Kammerpiken» gjennomsyres i det hele tatt av en fandenivoldsk visshet om at historien som utspiller seg på lerretet er grunnleggende uviktig. 
Og samtidig er det i dagens filmklima få ting som er viktigere enn Parks frydefulle, rastløse og lidenskapelige omfavnelse av hele spekteret av kinofilmens virkemidler i arbeidet med å fortelle den. 
",1
"Det er umulig å mislike Ferrell og Poehler - men det er mulig å forakte alle andre som står bak denne filmen
«The House» tror den kan surfe i havn på ryggen til sine karismatiske hovedrolleinnehavere. 

FILM: 
Det er ikke til å komme fra. 
Noen er morsommere enn andre. 
Noen finner instinktivt riktig nanosekund for énlinjeren sin, eller skaper levende karikaturer som får alle andre til å tenke at her er det noe, noen, som blir fanget i flukt og tatt på det berømmelige kornet. 
Det er ingen tvil om at både Will Ferrell og Amy Poehler er godt over gjennomsnittet morsomme. 
De har begge evnen til å spille idioter eller narsissister og likevel beholde sympatien, fordi de forener noe observant og ganske nådeløst med noe gjenkjennelig og menneskelig. 

Uten verktøy 

Hvem som nå bestemte seg for å bygge «The House», hadde i alle fall rørende tiltro til nettopp dette. 
Hele skabberakkelet er basert på en klokkertro på at det bare er å skubbe de to ut foran kameraet, uten verktøy eller manus å snakke om, og at resultatet nødvendigvis må bli hysterisk. 

Konseptet er direkte giddalaust. 
Poehler og Ferrell spiller ekteparet Johansen, som i atten år har latt foreldrekjærligheten flomme fritt over den elskede datteren Alex (Ryan Simpkins), og latt pengene flomme like raust over dørstokken, med det resultat at de ikke har råd til å sende gullungen på college. 
I desperasjon starter de et ulovlig casino sammen med en fraskilt kamerat, og etter hvert skal det vise seg at de føler seg riktig så hjemme i jobben som nådeløse gamblingbosser med solbriller innendørs. 

Husmorhåndgemeng 

Resten er for det meste posering. 
«The House» lider under samme villfarelse som en rekke amerikanske komedier de senere årene, nemlig overbevisningen om at en situasjon i seg selv er ellevill nok, og at det derfor ikke er nødvendig å ha god dramaturgi eller veldreide replikker. 
Hva, faller du ikke omkull av latter av å se to husmødre slåss så velurfillene fyker mens publikum vedder på hvem som vil ha mest aggressivitet kokende under bølgen av hairextensions? 
Har du ikke humor, eller? 

Poehler og Ferrell har noen fine øyeblikk der de klamrer seg til datteren, i en blanding av bunnløs hengivenhet og ikke helt utvokste antenner for hvor tett forholdet skal være mellom barn og foreldre. 
De er, som alltid, sympatiske skikkelser. 
Det samme kan ikke sies for alle som har gått inn i dette prosjektet med lav arbeidsmoral og dollartegn i pupillene. 
",0
"En liten bølgetopp i et hav av ulidelig kompetent underholdning
Gode actionsekvenser og en beundringsverdig lav Minions-frekvens gjør «Grusomme meg 3» til en animert familiefilm over gjennomsnittet. 

FILM: 
Ingen filmsjanger holder et høyere gjennomsnittlig kvalitetsnivå enn den dataanimerte familiefilmen. 
Dette skyldes at hvert sekund av disse hundremillionersproduksjonene er møysommelig komponert av store komiteer av spesialister som nærmer seg filmunderholdning med vitenskapelig presisjon. 
Til gjengjeld er de som regel kjemisk frie for personlig særpreg, og etter man har sett et visst antall av dem har de en tendens til å smelte sammen til en glorete, jovial smørje av hyperkompetent filmhåndverk. 

Oppfinnsomhet 
Dette gjelder også «Grusomme meg 3», som på tross av at den inneholder mer underholdende og visuelt oppfinnsomme actionsekvenser enn noen av årets superheltblockbustere, først og fremst framstår som nok en formelpreget og irriterende selvbevisst pengemaskin. 
Det begynner med en åpningssekvens som i praksis er starten av «Captain America 2» filtrert gjennom «Guardians of the Galaxy»-filmene, og deretter må den nå heltemodige Gru og hans kjære Lucy slåss mot den tidligere barnestjernen og nåværende superskurken og heltids-80-tallsnostalgikeren Bratt. 

I tillegg oppdager Gru at han har en ukjent tvillingbror, hvilket uunngåelig leder til den sedvanlige leksa om at familie er noe man velger, ikke noe man blir født inn i. 
Og sånn fortsetter det, i heseblesende selvironisk prosesjon mot en finale som er like forutsigbar som den er forglemmelig, men som like fullt gjør jobben den er ment å gjøre. 

Klisjeer 
Det er ingenting som står på spill i «Grusomme meg 3» – selv ikke følelsene til Grus tre døtre står noensinne i fare for å bli såret – og følgelig er det vanskelig å investere noen større interesse i verken plott eller rollefigurer. 
Som så mange andre slike filmer er den smart nok til å påpeke sine egne klisjeer, men ikke smart nok til å gjøre noe med dem, og dermed er publikum henvist til å ta til takke med de overraskende gode actionsekvensene, de tidvis morsomme vitsene og en gledelig lav Minions-frekvens. 
Med andre ord er den en liten bølgetopp i et hav av ulidelig kompetent underholdning. 
",1
"- Det greieste hadde kanskje vært å kassere inn vrakpanten
Terningkast to til «Top Gear». 

TV-SERIE: 
Til tross for at Jeremy Clarkson og hans gutteklubb tråkket over en gang for mye og ble summarisk avskjediget i fjor, forsøker BBC likevel å holde liv i det populære «Top Gear»-konseptet - nå inne i sin 23. sesong. 
Programmet stiller med helt nytt førerteam, mens Clarkson, James May og Richard Hammond kommer med nytt show på Amazon til høsten. 

Ny programleder Chris Evans deler scenen med Matt LeBlanc (jepp, selveste Joey fra «Friends»), og sammen prøver de å gjenskape kompis-kjemien som gjorde «Top Gear» til en seermagnet. 
De dogfighter en Dodge Viper og Chevrolet Corvette Z06 på en militær flystripe, de kjører til Blackpool i trehjulingen Reliant Rialto, og de gjørmekjører jeeper. 
Intet nytt under solen her, med andre ord. 
Problemet er bare at Evans prøver litt for hardt, og LeBlanc tilsynelatende ikke i det hele tatt. 

Når Evans får senket premiereskuldrene et par hakk, og LeBlanc får finkalibrert seg over på riktig side av den tynne linjen mellom bakoverlent sjarm og uengasjert søvngjengeri, og de to ikke minst får noe som kan minne om en god kjemi og felles rytme, kan dette kanskje bli til noe. 
Men inntil videre er det uinspirerte utfordringer, uinspirert utført, og dårlige vitser, dårlig levert. 
«Denne bilen veier like mye som din mors g-streng.» 
Please, a. 

Når flyten er så dårlig som den er, rettes oppmerksomheten uunngåelig mot alle de andre snodighetene ved dette konseptet. 
Formatet er en merkelig hybrid av konkurranser uten nerve (de er så overprodusert visuelt, og fulle av liksomspontane vitser, at all autentisitet og spenning er ribbet vekk), forbrukerveiledning for nisjeprodukter man aldri vil komme i nærheten av, og studio-show. 
Live-publikummet er tilsynelatende bare kommet for å se Evans og LeBlanc sette over til nye ferdigproduserte innslag, eller tvangs-lol'e når to malplasserte og ukomfortable gjester (den dynamiske duoen Gordon Ramsay og Jesse «Lex Luthor» Eisenberg) forteller om hvor superdumme biler de hadde da de var fattige, og hvor superbra biler de har nå som de er superrike. 

Det eneste innslaget som ikke framkaller skuldertrekk er en pent produsert reportasje der LeBlanc tester offroaderen Ariel Nomad i ørkenen. 
Men selv her sitter man igjen med følelsen av at det er gøyere å være med enn å se på, og at teamet bare er ute og lever guttedrømmen på britiske lisensbetaleres regning. 

Bøllete adferd til tross, Clarkson og co. hadde unektelig god kjemi og godt grep om formatet sitt. 
Det er når kjemien tas ut av ligningen at man ser hvor innholdsløst dette programmet egentlig er. 
Det er tross alt grenser for hvor mange ganger det er gøy å se folk sette seg inn i rare biler, slenge litt dritt om dem, og så havne i en oppkonstruert knipe. 
Top Gear har alltid handlet mindre om bilene, og mer om sjansen til å henge med de kule kompisene i skolegården (du vet, de gutta som slår ned produsenter når de blir voksne). 

22 sesonger er respektabelt for en doning som «Top Gear». 
Det greieste hadde kanskje vært å kassere inn vrakpanten før den 23. 
",0
"Ny «Trainspotting»-film:Underholdende, men ikke lenger så friskt 

«T2 Trainspotting» skuer bakover, men gråter ikke over spilt pulver. 

FILM: 
Kanskje var det uventede blandingen av det vemmelige og det kule som fikk kinopublikummet til å rette ryggen og sperre opp øynene den gangen da «Trainspotting» smalt inn på kinoene i 1996. 
Skildringen av livene til en gjeng unge heroinister i Edinburgh gjorde Danny Boyle til en av tiårets definerende filmskapere. 
Jagende musikk, rastløse klipp og en visuell surrealisme, slik at du ofte ikke var helt sikker på om du så det samme som de magre junkiene eller det de trodde de så, ble blandet med en barsk og direkte åpenhet rundt hva dette livet innebar av sykdom og spy, sprøyter og død. 
De herjede hovedpersonene var desperate og fattige, fullstendig prisgitt sin egen avhengighet, samtidig som de ble gestaltet av unge skuespillere med magnetisk utstråling, som ikke helt tilfeldig slo gjennom omtrent samtidig som «heroin chic» var en ting. 
«Trainspotting» var veldig her og nå, det vil si veldig der og da. 

Må se bakover 

Slik sett er står ikke «Trainspotting» særlig lagelig til for oppfølgerhugget. 
De unge mennene med glatte ansikter og vidåpne øyne er nå feterte navn med en filmografi full av den sedvanlige blandingen av godt og pinlig, i litt forskjellige blandingsforhold. 
Ewan McGregors halvt eiegode og halvt forrykte smil blir aldri igjen det nye store. 

Heldigvis innser «T2 Trainspotting » at den ikke har noen naturlig plass i avantgarden. 
I stedet skues det bakover. 
Renton (McGregor) vender tilbake til Edinburgh, og må konfrontere kameratene han lot i stikken tyve år tidligere. 
Han og Sick Boy (Jonny Lee Miller) morer seg med å robbe katolikkhatende protestanter som synger slaget ved Boyne i 1690, men selv drømmer de seg også bakover i tid. 
Både de og den skadeskutte fuglen Spud (Ewen Bremner) synes å ha havnet i junkielivet fordi det er vanskelig å gå inn for noe annet. 
Alle andres livsprosjekter virker tåpelige, bygget opp rundt et sett av forventninger som ikke er deres egne. 

Etter hvert kommer det en ny oppgitt monolog, et stykke satirisk spytting som i seg selv er rimelig konvensjonell, med forutsigbare skyteskiver som Twitter og Facebook. 
Opprøret har blitt en floskel. 
Noe av det som hakker i «T2 Trainspotting» er den ikke alltid elegante vekslingen mellom den gang og nå, mellom høflighetsvisitter til døde venners graver og pliktskyldige referanser og noe som skal føles mer akutt. 

Deilig usentimentalt 

Samtidig er Doyles filmspråk fremdeles energisk og skittenvakkert, og preget av regissørens helt særegne grep om svimmel dopsymbolikk og storslåtte avstandsbilder, gjerne i sykelige toner av gult og grønt. 
Alt er deilig usentimentalt. 
Det nye kriminelle prosjektet til Renton og Sick Boy har passelige mengder humor og håpløshet. 

Det er driv og fokus i all kavingen, det blir etter hvert riktig så spennende, og for de som syntes den uforutsigbare psykopaten Begbie (Robert Carlyle) var et høydepunkt, så har han ikke endret seg på annen måte enn at det har blitt noen kilo mer av ham. 
Det største og mest skadde hjertet, med langt høyere puls enn er tilrådelig for noen, tilhører fremdeles den ulykksalige Spud, som går rundt med en storøyet hjelpeløshet som banker gjennom lerretet – selv om Boyle muligens overforbruker Bremners smale, overordentlig filmbare fjes. 

Verden har kanskje løpt fra Renton og vennene hans. 
Men «T2 Trainspotting» gjør det klart at siste tog ikke har gått ennå. 
",1
"Kjendisspekket føleri som gir first world problems et dårlig rykte
«Song to Song» er nok en frustrerende fragmentarisk stiløvelse fra Terrence Malick. 

FILM: 
Den amerikanske regissøren Terrence Malick har brukt det siste tiåret på redusere sitt en gang så unike filmatiske uttrykk til en estetisk klisjé. 
I dette samme tidsrommet har kamerautstyr som kan gjenskape dette uttrykket blitt allemannseie i form av stadig mer avanserte smarttelefoner, og Malicks seneste filmer framstår derfor mer enn noe annet som kollasjer av skjermsparere og Instagram-videoer, sydd sammen med utstudert intim og patologisk selvhøytidelig voiceover. 

Svevende «Song to Song» følger samme oppskrift som tålmodighetsprøven «Knight of Cups» – hvilket vil si glassklare, duvende bilder av vakre omgivelser befolket av vakre mennesker som søvngjengeraktig velter seg i det som i beste fall framstår som luksusproblemer. 
Men selv om samtlige scener i «Song to Song» når som helst kan pauses og utstyres en merkevarelogo for dameparfyme, musikkstrømmetjenester eller high end-dongeribukser uten at noen ville heve et øyenbryn, ligger det et interessant drama i bunnen. 

Dette dramaet kretser rundt trekantforholdet mellom de aspirerende musikerne BV (Ryan Gosling) og Faye (Rooney Mara) og den framgangsrike produsenten Cook (Michael Fassbender). 
Sistnevnte er en slags Mefistofeles-skikkelse som tilbyr en vei til rikdom og suksess, samtidig som han har en misbrukers appetitt på både mennesker og livet som sådan, og korrumperer alt og alle som kommer inn i hans gravitasjonsfelt. 

Stjernespekket 
Denne historien fortelles ved hjelp av vage, dvelende bruddstykker som i tur er spedd ut med pseudodokumentariske scener hvor rollefigurene menger seg med artister som Patti Smith, Iggy Pop og Red Hot Chili Peppers. 
Resultatet er en opplevelse som minner om å bli slept gjennom Instagram-kontoen til en gjeng irriterende vellykkede mennesker av en usedvanlig ubesluttsom katt, mens rike musikere leverer slagordspreget livsvisdom fra scenekanten et sted i det fjerne: 
Det har absolutt sine øyeblikk, men før eller siden må Malick begynne å skrive skikkelige manus igjen. 
",0
"Denne anmeldelsen blir kanskje ikke helt rettferdig.Jeg har aldri sett «Prison Break» før 

«Prison Break» er tilbake etter åtte års opphold. 

OBS: 
INNEHOLDER MULIGENS SPOILERE, MEN JEG ER IKKE HELT SIKKER, EGENTLIG. 

Gjengen er tilbake! 
Han skalla mannen med muskler og stort hode! 
Og han med tatoveringene! 
Og hun fra «The Walking Dead»! 
Og noen skal bryte seg ut av og/eller inn i et fengsel! 
Men denne gangen er de i Midtøsten! 
Og noen prøver å drepe noen fordi et eller annet, og noen er kaaaaaanskje ikke død likevel, og noen sender hemmelige koder fordi de vil at man skal finne ut av noe, og noen vil ikke at man skal finne ut av det, og hvorfor snakker han fyren med trehånd høyt med seg selv, og nå er det reklamepause, og der er det gamle teamet samlet igjen! 
Eller er det et nytt team? 
Jeg aner ikke! 

Jeg håper jeg ikke avslørte for mye her, og det mener jeg ikke ironisk. 
Jeg har ikke peiling på hvor mye jeg avslørte. 

For det er vel bare å være ærlig på det først som sist: jeg har ikke sett en eneste episode av «Prison Break» før dette. 
For meg har dette vært mest som å være i et familieselskap der alle oppfører seg som om jeg burde kjenne dem igjen, men jeg ikke vet hvem noen er. 

Så denne anmeldelsen er kanskje ikke helt rettferdig. 

Når det er sagt kan ikke en tv-serie basere seg utelukkende på nostalgi og allerede etablerte relasjoner – den foregår fra øyeblikk til øyeblikk, og da må øyeblikkene sitte. 

Effektiv formel 

Og gjør de det? 
Vel, det kommer vel an på hva du er ute etter. 
Det er tydelig hele veien at «Prison Break» baserer seg på en temmelig velsmurt og effektiv formel, der framdriften skapes ved å lokke med akkurat nok informasjon, vilkårlig tilbakeholde resten av puslespillet, og så gønne på i et aggressivt tempo og bygge opp mot et men-ingenting-er-som-du-har-trodd-klimaks rett før reklamepausen markerer et aktskifte. 
Skyll og gjenta. 

Jada, det blir umiddelbart suggererende og medrivende, men samtidig blir plott-tvistene forutsigbart uforutsigbare, karaktermotivasjonene ulne og dermed uengasjerende (siden ALLE tilsynelatende har en skjult agenda vet man jo aldri hva de egentlig vil), og risikoen for å lage logisk plottspagetti er omtrent like stor som for at ørepluggene dine vikler seg sammen etter to sekunder i jakkelommen. 

Og da er det fort gjort å la tankene vandre. 
En titt på notatene mine vitner om det. 
Her er et utdrag: 

Mer av det samme? 

Er dette bedre eller dårligere enn de forrige sesongene? 
Som nevnt vrient å si, men hvis de også hadde fint lite med den virkelige verden å gjøre, og samtlige rollefigurer besto av ett karaktertrekk og var i besittelse av bare det mest basale av følelsesregister og motivasjoner, og dramaets hovedformål var å bygge opp nok spenning til at man akkurat blir litt sprø når neste reklamepausebrudd kommer, men det hele likevel ikke var uten sin sjarm, så tror jeg det er ganske likt. 

(«Anmeldelsen» er basert på de to første episodene.) 
",0
"Anmeldelse:«Den lille prinsen» 

Antoine de Saint-Exupérys klassiske barnebok bukker under for moderne animasjonsfilmestetikk i «Den lille prinsen». 

FILM: 
Antoine de Saint-Exupérys barnebok «Den lille prinsen» er en av tidenes mest solgte bøker, og er viden anerkjent som en av det 20. århundrets litterære klassikere. 
Med andre ord var det bare et spørsmål om tid før den ble gjenstand for en dataanimert familiefilm med et budsjett på flere hundre millioner kroner. 

Voksenfabrikken Mark Osbornes «Den lille prinsen» er likevel ingen tradisjonell adaptasjon, for istedenfor å ganske enkelt animere Saint-Exupérys bok, har filmskaperne dyttet den inn i en nyskrevet rammefortelling om en ung jente som oppdras av en hardtarbeidende alenemor som har svært høye ambisjoner på datterens vegne. 
Jentas hverdag består av en absurd mengde oppgaver som skal forberede henne på et suksessfullt voksenliv, og som etterlater forsvinnende lite tid til det å være barn. 

Heldigvis viser deres nærmeste nabo seg å være en gammel eksentriker som er full av vidløftige ideer og pussige innfall, og det er han som innvier jenta i historien om den lille prinsen. 
Og mens rammefortellingen preges av en Pixar-inspirert estetikk, skildres naboens historie ved hjelp av et gammelmodig stop motion-uttrykk med tydelige spor av menneskehender. 

Opprørsindustrien Møtet mellom disse to stilartene får innledningsvis form av en kritikk av det glatte defaultuttrykket som kjennetegner så mange av vår tids beste barnefilmer, og som truer med å sluke den globale barnekulturen og gulpe den opp som en stri strøm av blankpolerte, signaturløse forbruksvarer. 
I denne sammenhengen blir stop motion-animasjonen et uttrykk for nonkonformitet og antikapitalisme, men ettersom protesten finner sted innenfor de mest kommersielle rammene som tenkes kan, klinger den mer enn en smule hult. 

Til syvende og sist er det også filmens dataanimerte partier som er de mest vellykkede, og det er også dette uttrykket som blir stående som fasit når de to fortellingene smelter i hverandre. 
Altså er «Den lille prinsen» både en ganske middelmådig film og en seier for strømlinjeformingens utrettelige, umettelige krefter. 
",0
"Endelig kommer denne magiske klassikeren på kino
Klassikeren «Prinsesse Mononoke» kommer endelig på norske kinoer. 

FILM: 
Hvordan ville det egentlig være å havne i en magisk verden? 
Det er noe som har skjedd sikkert flere tusen oppdiktede barn i like mange oppdiktede historier. 
Felles for de fleste av dem er at det eventyrlandet de kommer inn i er upåklagelig logisk, og der alt som i begynnelsen virker forvirrende, etter hvert blir hjelpsomt forklart og mestret. 

Forblir uforklarlig 

Forblir uforklarlig 

Slik er det aldri i filmene til den japanske animasjonsnestor Hayao Miyazaki. 
Når barna og tenåringene som står i sentrum av historiene hans, støter på det uforklarlige, forblir det ofte uforklarlig; der finnes arter de ikke får oversikt over, lovmessigheter de aldri behersker. 
Det er lett å se for seg at det er slik det faktisk ville vært å komme over i en annen dimensjon, og skaper en uetterlignbar følelse av noe autentisk og noe overnaturlig, samtidig. 
Slik er det blant annet i «Chihiro og heksene», i «Ponyo på klippen ved havet», og, ikke minst, i «Prinsesse Mononoke» fra 1997, som skapte et susende internasjonalt gjennombrudd for Miyazaki og hans Studio Ghibli. 
Nå får filmen norsk kinopremiere for første gang, i anledning sitt 20-årsjubileum. 

Brutal og realistisk 

Brutal og realistisk 

Riktignok lever den unge prinsen Ashitaka i en verden som allerede er magisk og bebodd av en rekke guder. 
Et møte med en rasende hevngud kaster en forbannelse over ham, som han må ut på en reise for å prøve å komme fri fra. 
Reisen tar ham til en magisk skog, og til et samfunn som både er trolsk og bitende realistisk: 
En liten landsby med mennesker som utvinner stål, og som er i ferd med å rasere naturen — samtidig som de kjemper for sin egen overlevelse. 
Naturen, og gudene og dyrene som holder til der, prøver å slå tilbake. 
Det gjør også prinsesse Mononoke, menneskejenta som lever hos ulvene, og som Ashitaka blir dypt fascinert av. 

Intrigen er komplisert, kanskje i overkant komplisert for små barn, men inntrykket er kruttsterkt. 
Komplisert politikk, blodig brutalitet, gispende naturpoesi og en skjør følsomhet gjør «Prinsesse Mononoke» til en ubestridt klassiker. 
Kinopremieren er veldig gledelig, og helt på sin plass. 
",1
"«Robinson Crusoe» er ikke en film, men et tilfelle av kulturell kannibalisme
Den fransk-belgiske 3D-utgaven av «Robinson Crusoe» er animert forflatning av verste sort. 

FILM: 
Markedet for dataanimerte familiefilmer har det siste tiåret vokst seg såpass stort at det nå for alvor begynner å bli vanskelig å stikke seg ut i mengden, og formodentlig er det derfor filmer som Mark Osbornes «Den lille prinsen» og Vincent Kesteloot og Ben Strassens «Robinson Crusoe» ser seg nødt til å hente titler og plott fra kjente litterære klassikere. 
Men der «Den lille prinsen» var en film som gjorde denne filmsjangerens hegemoni over moderne barnekultur til et tema, er «Robinson Crusoe» et skrekkeksempel på hvor galt det kan gå når denne estetikken får fritt spillerom. 

Katteproblemer Kesteloot og Strassens film er nemlig nok en historie om dyr med menneskelige egenskaper som arbeider sammen på tross av sine instinkter, og koblingen til Daniel Defoes 1700-tallsroman begrenser seg til et par egennavn og det faktum at handlingen finner sted på en øde øy. 
Nerven og tematikken fra romanen er byttet ut med en uengasjerende og umorsom fortelling om hvordan Crusoe og dyrene han møter på øya må slåss mot en flokk morderiske katter, hvilket er nøyaktig like antiklimatisk og underveldende som det høres ut. 

Figurene er forglemmelige, manuset er helt forferdelig, og bortsett fra at datagrafikken holder et relativt høyt nivå, er det vanskelig å finne noe positivt å si om «Robinson Crusoe». 
Filmen gjør det tidlig klart at den ikke er noen tradisjonell adaptasjon av boka, men at den forteller «hva som egentlig skjedde» med den skipbrudne sjømannen, og dermed føyer den seg inn i opptil flere problematiske populærkulturelle trender på én gang. 

Kannibalisme 
Ved å forvandle «Robinson Crusoe» til en banal fortelling om samhold og gjensidig respekt mellom ulike raser og kulturer, gjør Kesteloot og Strassens seg skyldig i en omskriving som minner om det pågående kampanjen for å renske populære barnebøker for alt som strider mot moderne oppfatninger om god smak. 
Samtidig føyer filmen seg inn i rekken av populærkulturelle produkter som ganske enkelt er en kombinasjon av to allerede eksisterende størrelser — i dette tilfellet Defoes roman og moderne animasjonsfilmklisjeer — og som er fundamentalt uinteresserte i å skape noe nytt. 

«Robinson Crusoe» er ikke en film, men et tilfelle av kulturell kannibalisme — en dataanimert parasitt som borer seg inn under huden på vertsromanen, hvor den suger ut gjenkjennelighet og legitimitet, og sprøyter inn sine egne tarvelige trivialiteter. 
Defoes fortelling vil naturligvis overleve, men for en generasjon uheldige barn vil den for alltid være assosiert med dette intetsigende makkverket. 
",0
"Dagbladet anmelder de første sju minuttene:Nå tar «Skam» oss inn i hjertet av samfunnsdebatten 

Religionstematikken hamres inn i aller første klipp. 

«Hallo, jeg er en muslimsk jente i dette hvite, troløse landet. 
Jeg er den største loseren av alle!» 

Slik lød en av Sanas (Iman Meskini) aller første replikker i «Skam», i tredje episode i første sesong (den aller første var «Vi møttes på ramadan-programmet i moskeen», om hvordan hun ble kjent med Chris). 

Når hun nå - endelig! 
- har blitt hovedperson i Norges mest omtalte tv-serie, ligger det så til de grader i kortene at det skal handle om religion og kultur. 

Om hvordan det er å være ei selvstendig, frittenkende muslimsk jente i Norge i dag. 
Og om festing og gutter og sexprat i jentegjengen, kontra møter i moskeen og bønne-app på telefonen. 

Meningstett 

Det første sju minutter lange klippet ble sluppet i dag, og det er selvsagt helt i tynneste laget hva gjelder grunnlag for en tv-anmeldelse. 
Til gjengjeld var det sju meningstette og symboltunge minutter. 

Sana som sitter på trikken og nistirrer på magemusklene til en gutt på gata utenfor - inntil hun blir avbrutt av arabisk musikk fra lomma: 
Det er iBønn-appen på telefonen, som sier fra at det er tid for duhr (formiddagsbønn). 
Dama på setet overfor sender et skeptisk blikk, Sana sender et «hva glor du på?»-blikk tilbake. 
Kom ikke her med fordommene dine. 

Like etter: 
Mora som sender sms og vil ha henne med på temakveld i moskeen, om kvinners rolle i islam (tema i klartekst, der altså). 
Og deretter: 
Sana som forteller jentegjengen at «Jeg ække seksuelt frustert, det er ikke sånn at jeg går rundt og tenker masse på gutter og sex og føler at jeg går glipp av noe». 
Ettterfulgt av ytterst talende pinlig stillhet. 

Minner om at tittelen på klippet er den dobbeltbunnede replikken «Er jeg sen?». 

Rett inn i samfunnsdebatten 

Sana har vært seriens oneliner-maskin og bullshit-filter, den råeste i gjengen, tøff og kompromissløs. 
Men hun, som alle andre, er nødt til å være mer. 
Både det første klippet, og også «Skam»-traileren som ble sluppet fredag, hinter om at det er mye vi ennå ikke vet om henne. 
Skal vi ta trailer-soundtracket bokstavelig («Don't let me be misunderstood»), kan det være en del misforståelser og mistroelser i vente. 

Mange av konfliktene vil trolig gå rett inn i hjertet av samfunnsdebatten, om skamløse jenter, hijabbruk, korantolkning, sex og dobbeltmoral. 
Om islam og homofili, kanskje, et tema forrige sesong så vidt touchet innom. 
Og ganske sikkert om det behovet så mange av oss fortsatt har, til å sette hverandre i bås. 
Der har «Skam» vært knallsterk før, enten det har dreid seg om psykisk sykdom, «sluts» eller «fuckboys». 

De første sekundene av klippet hintet også om et større perspektiv, med kryssklipping mellom Oslo-gater og krigssoner (Syria?), og Donald Trump på talerstolen. 
Glimt fra tankene til hovedpersonen, trolig, og kanskje ting som vil bli diskutert. 

Idyll og gjentakelser 

Det er god grunn til å store forventninger, selv om dette første klippet gjorde lite annet enn å hamre inn tematikken, som en diger og nesten overtydelig overskrift for sesongen. 

I overkant idyllisk var det også, med gjensyn med alle favorittkarakterene (utenom gutte-Chris og William, som bare ble omtalt), og flere lykkelige par. 
Men idyllen blir nok tidsnok brutt. 
Og etter sms'en til Sanas mamma å dømme, blir det endelig gjensyn med Jamilla og hijab-mafiaen - der er det mye konfliktstoff å hente. 

Jeg kan ikke kaste terning på håp og forventninger, så jeg får si som følger: 
Et litt underveldende første klipp til tross, her er det digre muligheter for høynet terningkast utover i sesongen. 
Eller bare uka, kan hende. 

Uansett: 
Velkommen i hovedrollen, Sana, her hører du hjemme! 
",1
"Et drama som skaper forståelse for både korrupsjon og migrasjon
En middelaldrende lege svikter sine idealer i Cristian Mungius intelligente og presise «Den store prøven». 

FILM: 
Dagen før hennes avsluttende eksamener på videregående, blir Romeo Aldeas datter Eliza overfalt på vei til skolen. 
Hun greier å komme seg unna, men blir sittende igjen med en skadet arm og et sjokk som får henne til å stille spørsmål ved planene om studere i London. 
For Romeo er det maktpåliggende at datteren kommer seg ut av Romania, og derfor begir han seg ut på oppdrag for å sikre henne karakterene som skal til for å muliggjøre et stipend til Storbritannia. 

Desperasjon 
I lokalmiljøet er doktor Aldea kjent for å nekte å ta imot pengegaver fra pasienter, og i løpet av filmens gang kommer det fram at han og kona flyttet tilbake til hjemlandet etter kommunismens fall for å forsøke å skape et nytt og bedre rumensk samfunn. 
Den Romeo publikum møter i filmen er imidlertid en dypt desillusjonert mann, og når datterens framtid står på spill, ser han ingen annen utvei enn å hengi seg til den samme korrupsjonen som han opprinnelig ønsket å utrydde. 

Cristian Mungiu er en metodisk og presis forteller, og «Den store prøven» spiller både på sosialrealisme og den østeuropeiske litterære tradisjonen for historier om desperate menn som går i skytteltrafikk mellom uransakelige byråkratiske instanser. 
Byråkratiet Romeo må navigere består av politimenn, skoleinspektører og lokalpolitikere, som alle utfører uoffisielle tjenester mot ulike typer gjenytelser. 
For som en av dem sier til Romeo: 
«Ikke fortell meg at du lever av det du får i lønn!». 

Svik Det hviler et truende, usynlig nærvær over skildringen av Romeos systematiske svik mot sine gamle idealer, som sender tankene hen til Michael Hanekes «Det hvite båndet». 
I så måte er «Den store prøven» både en ny fasett i Mungius filmatiske portrett av Romania og en intelligent skildring av de underliggende mekanismene som gjør at mennesker forlater familie og hjemland på jakt etter et bedre liv i Vesten. 
Og i den grad filmen kan sies å ha et budskap, er det at et menneskeliv er altfor kort til å kunne utøve noen meningsfull innflytelse på disse mekanismene. 
",1
"«Fargo» er tilbake, med enda mer blod, snø og lurvete særinger
Ewan McGregor stiller med to minneverdige figurer. 

Gloria Burgle (Carrie Coon) er en småtrøtt politisjef og alenemor, etter at mannen flyttet sammen med en mann. 
Ray Stussy (Ewan McGregor) er en bridgespillende tilsynsverge som håndterer urinprøver på dagtid og tar dårlige avgjørelser på kveldstid. 

Begge sklir inn i «Fargo»-universet som om de har vært der hele tida, i bakgrunnen i de foregående sesongene. 
Og det er vel akkurat det som er meningen. 

Antologiserien «Fargo» er basert på Coen-brødrenes film ved samme navn, men verken filmen eller de tre sesongene av serien henger direkte sammen. 
De er satt til ulike tider, men foregår alle i det samme fiksjonsuniverset, i mistrøstige småbyer i Minnesota og Nord-Dakota. 

I sesong tre hopper vi fram til 2010, til et nytt småsted og en ny gjeng med lurvete skikkelser. 
Men humoren er like mørk, moralen like grumsete, snøen like dyp og karakterene fortsatt minneverdige – så langt det går an å dømme etter én episode. 

Små- og storfugler 

Ray har en eldre bror, Emmit (også spilt av McGregor), som har slått seg opp som parkeringsplass-konge i Minnesota. 
Muligens takket være en litt skitten byttehandel med lillebroren etter at faren døde, da Ray fikk den gamle Corvetten hans, mens Emmit lurte til seg den langt mer verdifulle frimerkesamlingen. 

Det er i alle fall Rays versjon av det hele, og nå vil han ha rettferdighet. 
Egget fram av den unge, langbeinte kjæresten Nikki Swango (Mary Elisabeth Winstead), som han også er tilsynsfører for, og som synes Rays plan om å stjele fra broren for å kjøpe forlovelsesring til henne er noe av det mest romantiske hun har vært borti. 

Selv har hun flere talenter, viser det seg. 
I motsetning til småskurken Maurice (Scoot McNairy), som hyres inn som frimerketyv, og som roter det til på klassisk vis. 

Inn fra sidelinja kommer en mystisk fremmed, V.M. Varga (David Thewlis). 
Han jobber for et selskap som Emmet noe uforvarende har latt investere i firmaet sitt, og som nå planlegger å utnytte det til lyssky virksomhet. 
Gloria Burgle skal med andre ord få nok å holde på med framover. 
Og hun blir dessuten personlig involvert. 

Absurd 

Småbyhistorier er de begge to, men «Fargo» er motpolen til glossy krimfortellinger som HBOs «Big Little Lies». 
Ikke bare fordi miljøet er nokså mannsdominert. 
Her kjøres alt gjennom et slags grumsegrått filter som får selv de mer luksuriøse omgivelsene til å se møkkete og patetiske ut. 
I stedet for patosfylt symbolikk får vi absurde tilfeldigheter og mer eller mindre heldige sammentreff. 
Ler du ikke, kan det hende det er fordi noen av karakterene rett og slett blir litt mye. 

Men Ewan McGregor har nok kost seg kraftig med å veksle mellom den sleske storebroren og lillebroren på skråplanet. 
Den ene glisende, den andre skulende, men begge lett desperate i blikket utover i episoden. 

Damene er mer handlekraftige: 
Gloria Burgle virker stødig, om enn litt resignert, mens Nikki Swango åpenbart kan ta vare på seg selv (men det spørs om jeg ville satt henne til å ta vare på noen andre). 

Her er uansett nok av tråder å følge videre. 
Og hvor enn vanskelig det er å skulle dømme en serie etter bare én episode, er det foreløpig ingenting om tyder på at «Fargo» har tapt seg siden sist. 
",1
"Klassisk Disney, på godt og på vondt
«Peter og Dragen» er en arketypisk fortelling om vennskapet mellom en gutt og en stor, grønn dataanimert drage. 

FILM: 
Om det siste tiåret har vært nostalgiens tidsalder i Hollywood, er det mye som tyder på at vi nå beveger oss inn i den passive nostalgiens æra, hvor hvert eneste større filmprosjekt kommer innhyllet i en eim av vage déjà vu-aktige fornemmelser av at man kanskje har vært borti historien eller figurene i en eller annen tidligere sammenheng. 
David Lowerys «Peter og dragen» er et protoeksempel på dette, basert som den er på Don Chaffey-filmen ved samme navn fra 1977 – eller i alle fall utgangspunktet om en gutt og en stor, grønn drage. 

Drage Der Chaffeys film var et tidlig – og ikke spesielt elegant – møte mellom animerte figurer og mennesker av kjøtt og blod, er Lowerys nye versjon en Disney-film av klassisk støpning, med alt det innebærer av konvensjonell struktur, amerikanske verdier og en sentimentalitet som treffer både voksne og barn rett i hjerterota. 
Denne utgaven av «Peter og dragen» er en slags «Jungelboken» lagt til den amerikanske nordvestkysten, hvor den foreldreløse Peter bor i en hule med sin beste venn og trofaste beskytter Elliott – en gigantisk pelskledd drage som både ser ut og oppfører seg som en hund. 

Dramaet begynner når Peter blir oppdaget av skogvokteren Grace, og mot sin vilje hentes tilbake til sivilisasjonen. 
Her finner han seg raskt til rette sammen med Grace, kjæresten Jack og dennes datter Natalie, men båndet mellom gutt og drage lar seg naturligvis ikke slite i stykker så lett. 
Problemet er bare at det er nok av mennesker som vil ta Elliott til fange, og som ikke ser ham for den edle sjelen han er. 

Hund At Robert Redford, Bryce Dallas Howard, Wes Bentley og Karl Urban er dubbet til norsk er et tydelig tegn på at «Peter og dragen» som er beregnet på et svært ungt publikum, og dette inntrykket understøttes av musikkbruken, som aldri lar det være tvil om hva publikum til enhver tid skal føle. 
Verken dubbingen, musikken eller introduksjonen av figurene fungerer optimalt, men når historien i andre halvdel skyter fart inn i feelgood-sentimentaliteten, er det en smal sak å se gjennom fingrene med det faktum at dialogen ikke matcher munnene. 

«Peter og dragen» er en arketypisk fortelling om en gutt og hans hund, og er bygget opp rundt den viktigste leksa små barn lærer på film – nemlig viktigheten av å skuffe firbeinte venner som ser på dem med bedende, forventningsfulle øyne som utstråler en bunnløs, betingelsesløs kjærlighet og lojalitet de aldri vil oppleve maken til. 
Sånn sett rører filmen trass sine billige triks og manipulative fakter ved noe dypt menneskelig. 
",1
"«Bedrag» er en klimathriller for de litt trege
Lovløse menn og kjærlighetssyke damer i NRKs nye mandagskrim. 

Suksesshistorier som «Forbrytelsen» og «Borgen» har gitt danske tv-serier en spesiell status, langt utenfor Skandinavia. 
Derfor er det ikke til å komme fra at NRKs nye mandagssatsing, krimdramaet «Bedrag», skuffer stort. 

Åpningsscenen slår an tonen: 
Det er tidlig morgen, og en dresskledd friskus småprater jovialt med dørvakta, mens han får sykkelen (!) kjørt fram. 
Nikolaj Lie Kaas er perfekt som direktør for et ekspanderende vindkraftselskap. 

Han ser ut som en rufsete Petter Stordalen. 
Vital og sjarmerende, men akkurat så glatt at vi lukter snusk. 

Familietrøbbel 

De andre hovedpersonene er tilsvarende lette å lese. 
Claudia, jurist i firmaet, har ambisiøs skrevet over hele seg (hun omtales også slik av en sjef, i tilfelle noen seere ikke skulle få med seg poenget med de tre første scenene hun er med i). 
Og den unge, eplekjekke mekanikeren med baby og kone som maser om større leilighet enn de har råd til, er det noen som ikke tror han vil gjøre noe dumt? 

Politimannen Mads er heller ingen stor nyvinning: 
Machoetterforsker med liten respekt for autoriteter og trang til å gjøre ting på sin måte. 
Men så er han også kjærlig familiefar, har en kone med MS og i det hele tatt altfor mye å tenke på. 

«Bedrag» vil gjerne være trendy og oppdatert. 
En krim om finansakrobatikk knyttet til trendtemaet fornybar energi, slash drama om moderne familieutfordringer. 

Både Mads og Claudia sliter med å kombinere familie og jobb, og hun nedprioriterer stadig sjuåringen som eksmannen har hovedomsorgen for. 
I bunnen ligger også kontrasten mellom arbeidsfolket på gølvet og fintfolket i styrerommene, en konfliktlinje som toppes når et solenergiselskap må legge ned og si opp alle ansatte fordi det ikke passer helt inn i eierselskapets portefølje lenger. 
Ingen tvil om hvem vi skal ha sympati med. 

Kjærlighetssyke damer 

Som thriller om finans og politikk, kan serien minne om norske «Mammon». 
Men der «Mammon» feilet fordi alt ble for kryptisk, går danskene motsatt vei. 
Både handling og persongalleri er overtydelig og gjenkjennelig inntil det parodiske. 

Aller mest irriterende er likevel akilleshælen alle de kvinnelige hovedkarakterene er tildelt. 
Hvor tøffe de enn er – hvis en kjekk mann viser det minste interesse for dem, blir de kjærlighetssyke, små hundevalper. 

En gravejournalist som gir fra seg sensitivt kildemateriale til en fyr hun datet for to måneder siden og ikke har hørt fra siden, mot at de endelig skal spise middag sammen igjen? 
Kom an! 

Anmeldelsen er basert på de første fem av ti episoder 
",0
"Så insisterende feelgood at det blir som en barnefilm
«Hidden Figures» blir overivrig i fortellingen om de svarte foregangskvinnene i NASA. 

FILM: 
Ok, så hvis du har voksenansvar i en barnefamilie, hvis du har lyst til å la podene ta del i et stykke viktig og glemt historie, nemlig om hvordan afroamerikanske kvinner slo seg gjennom de kulørte glasstakene i NASA og endret USAs romfartsorganisasjon, så kan du først som sist tenke at det er ett øye til på terningen. 
«Hidden Figures» er en ukomplisert heltinnehistorie i knallfarger, så sterkt preget av et overskyggende behov for å gjøre dette avsnittet av historien så bredt tilgjengelig at den i praksis blir en familiefilm, en «Historien om»-bok i bevegelse, feelgoody feelgood med typete karakterer og moralske valg som er etterpåklokt enkle. 

Feirer foregangskvinner 

Når det er sagt: 
Historien er virkelig både viktig og glemt. 
«Hidden Figures» handler om tre gjennombrudd som, ved litt juksing med tid, fremstår som om de skjer i livene til tre venninner, presis på samme tid. 
Katherine Goble (Taraji P. Henson) er en begavet matematiker som kan foreta de lynraske beregningene som NASA trenger i romracet mot Sovjetunionen. 
Mary Jackson (Janelle Monáe) må ta kurs ved en hvit skole for å kunne bli ingeniør, mens Dorothy Vaughan (Octavia Spencer) har mellomlederansvar uten å være kompensert med tittel eller lønn. 
Alle tre kjemper for posisjonen og anerkjennelsen som kunnskapen og arbeidsinnsatsen deres fordrer. 

Lykkes med alt 

«Hidden Figures» er en utilslørt feiring av de som tok denne kampen. 
De tre spilles av dyktige og karismatiske skuespillere, som lett får publikum over på sitt lag. 
Henson er hovedpersonen og har mest å spille på, og lager et fint portrett av en myk nerd som bare vil holde på med faget og jobben, helt til ydmykelsene tårner seg opp akkurat litt for høyt. 
Men allee rollene strever med glorien som ligger rundt hodet på dem: 
De tre er så suverent rakryggede og slagferdige og smarte at det blir dønn forutsigbart hva som skjer. 
Joda, de takler alle utfordringer med bravur. 
Et knippe høyst levende kvinner fremstår som glansbilder. 
De er som kjent flate. 
",0
"Påskens beste TV-krim er i en klasse for seg
Slutten av «Apple Tree Yard» er sitrende. 

Etter å ha sett Emily Watson i «Apple Tree Yard», kan jeg ikke fatte hvorfor ikke alle thrillere handler om middelaldrende akademikerkvinner med ekteskapsproblemer. 

TV2s andre påskekrim fra BBC føyer seg inn i en het trend, såkalt «domestic noir»: 
Psykologiske samlivsthrillere med en upålitelig eller forvirret hovedperson. 

Men denne serien, basert på en roman av Louise Doughty, er i en klasse for seg. 

Utroskap 

Yvonne (Watson) er genforsker, mor til to voksne barn, og lever et stabilt, men litt fastkjørt liv med sin forskerektemann. 

Så møter hun mystiske Mark (Ben Chaplin), med en rekke dampende scener i erkebritiske smug og pubtoaletter som resultat. 
Inntil hun blir utsatt for en brutal voldtekt, og ting går av hengslene. 

Voldtektshistorie 

Dette er ikke bare en av de beste og mest troverdige historiene om voldtekt jeg har sett på tv. 

Det er også en ekstremt spennende og elegant thriller. 
Langsomt fortalt, men uhyggelig dirrende under overflaten, med mye kryssklipping og plutselige spenningshopp og overraskelser. 

Dette er en serie som hviler tungt på sin hovedperson, og Watson leverer til de grader. 
Slutten er sitrende. 
",1
"Tidenes mest groteske superheltfilm - og en av de beste
Med den vemodige og ultravoldelige «Logan» lar Hugh Jackman Wolverine spasere inn i solnedgangen. 

FILM: 
I sin niende og angivelig siste film som X-Men-franchisens uoffisielle frontfigur blir Hugh Jackman endelig den Wolverine han skulle ha vært fra dag én. 
For med «Logan: The Wolverine» har regissør James Mangold endelig fått lov til å slippe villdyret løs i en absurd voldelig film som er like deler postapokalyptisk western, amerikanisert samuraifabel og kraniumsknusende satire over Donald Trumps Amerika. 

Nytt håp 
Året er 2029, og mutantene er så godt som utryddet. 
Tilbake er kun en alkoholisert Logan, en dement Charles Xavier (Patrick Stewart) og den sykelige sporhunden Caliban (Stephen Merchant), som har gått i dekning i Mexico, hvor de holder seg i live etter beste evne. 
I et nikk til Alfonso Cuaróns «Children of Men» har det ikke blitt født en ny mutant på 25 år, og trioen synes å ha forsonet seg med at arten homo superior kommer til å dø ut med dem. 

Men når han oppdager at den unge, foreldreløse Laura (Dafne Keen) har krefter som er til forveksling like hans egne, børster hovedpersonen motvillig støvet av heltemotet og idealismen. 
Og med den paramilitære dødsskvadronen The Reavers i hælene, legger de ut på en desperat reise gjennom USA på leting etter det mytiske tilfluktsstedet Eden. 

Dype røtter «Logan» er uten sammenligning den mest groteske superheltblockbusteren som noensinne er laget, og den nihilistiske tonen og de gjentatte bildene av skarpe gjenstander som river menneskekropper i fillebiter er en høyst velkommen avveksling fra Marvel Studios’ formelbaserte familiemoro. 

Innenfor rammene av superheltsjangerens nedjusterte forventninger er den da også en veldig god film. 
Og selv om «Logan» gjør sitt beste for å framstå som en frittstående fortelling, hviler både filmens plott og emosjonelle kjerne på såpass mange intertekstuelle referanser at det blir meningsløst å prøve å løsrive den fra denne konteksten. 

Altså har den, på tross av sine slående bilder, underlige atmosfære og livstrette vemod, nøyaktig det samme problemet som de fleste andre superheltfilmer: 
Nemlig at den til syvende og sist bryr seg mer mer om detaljene i sitt eget fiksjonsunivers enn om filmkunsten og virkeligheten. 
",1
"Du skylder deg selv å se denne serien
Leo Ajkics nye serie bygger broer, ikke murer. 

ANMELDELSE: 
«Jeg husker angst, frykt, redsel. 
Alle følelser som et barn kanskje ikke burde kjenne på så tidlig. 
Men så husker jeg gleden enda mer. 
Humor. 
Kreativitet. 
At dette skal vi greie.» 

Slik beskriver programleder Leo Ajkic sine minner da han som liten flyktet med familien fra krigsherjede Mostar i Bosnia til trygge Norge. 
Siden da har han jobbet seg opp til å bli en av landets mest troverdige programledere, med sin særegne blanding av barsk og bakoverlent hiphop-posering, skarp observasjonsevne og varmt hjertelag. 

Lunefullt farvann 

Både bakgrunnen og troverdigheten kommer godt med i hans nye femepisoders dokumentarserie, for her beveger han seg ut i lunefullt farvann, på mer enn én måte. 

«Flukt» handler om den betente og polariserende flyktningkrisen, og i løpet av de tre første episodene får vi følge en familie fra Syria som må gå spissrotgangen for å bli kvoteflyktninger i Norge, vi blir med det norske redningsskipet Siem Pilot som plukker druknende mennesker opp fra Middelhavet på daglig basis og frakter dem til en usikker framtid i Italia, og vi får møte kritikere i ulike innpakninger, som får presentere sine beveggrunner for hvorfor vi bør stenge grensene. 

Det er sterkt, det er nært, og det er veldig sobert og dyktig utført, av både Ajkic og det bergensbaserte produksjonsselskapet Pandora Film. 

Dramaet i serien og vår påfølgende innlevelse ligger ikke i påklistret ytre spenning eller konstruerte konflikter, men i ansiktene til menneskene vi bli kjent med: 
I øyne som ikke vet om de tør å håpe på et bedre liv for seg og sin familie, i smilerynker som blir brukt på tross av omstendighetene, i arr som aldri fikk lov å gro riktig. 

Allmenngyldig agenda 

Kritiske røster vil nok avfeie dette som agendadrevet, og selv om de har rett i det – Ajkic har en tydelig agenda her – så gjør de seg selv en bjørnetjeneste ved å droppe denne serien. 

For det første er den helt ærlig på sin agenda, og for det andre er denne agendaen noe såpass tverrpolitisk og allmenngyldig som å ville se enkeltmenneskene bak de uhåndgripelige tallene. 

Den vil minne oss på at det som er en helt vanlig dag for det norske byråkratiets tannhjul, kanskje er den viktigste dagen i livet til en flyktningfamilie. 

Den vil vise oss at med litt kreativitet kan et ødelagt vognhjul bli en basketkurv. 

Den vil si oss at håp, drømmer og nestekjærlighet er universelle, ikke kulturelle, størrelser. 
Og at dette håpet og framtidstroen ikke er en naturlov, men noe som bare blir sant hvis vi dyrker det fram selv. 

Og den vil fortelle oss at med en liten endring i vårt eget perspektiv kan man se de 65 millioner menneskene på flukt i verden ikke som 65 millioner problemer, men som 65 millioner muligheter. 

Ingen lettvinte løsninger 

«Flukt» insisterer ikke på å få deg til å endre mening, den vil bare ha oss til å tenke oss om én ekstra gang før vi spekulerer i andre menneskers motiver, før vi velger å fokusere på de få forkjellene mellom oss framfor alt som binder oss sammen, før vi hiver oss over tastaturet i raseri. 

Som Ajkic sier i en av sine voiceover'e: 

«Jeg håper du tar deg tid og tenker deg om. 
Hva disse menneskene har ofret. 
Hva de har forlatt. 
Hva de har risikert. 
Bare for å få lov til å tømme søppelkassen din.» 

Ajkic lanserer ikke lettvinte løsninger, og han er for smart til å være ute med pekefingeren. 
Han bare tvinger oss til å se menneskene bak tallene, og sånn sett møte vår egen menneskelighet i døra. 
Samme hvilken side av saken du er på skylder du deg selv og debatten å se denne serien. 

I åpningen av episodene står den norske kulturpersonligheten, den karismatiske flyktningen fra Bosnia, på gamlebroen i hjembyen Mostar, det verdensarvlistede, arkitektoniske kunstverket som ble bombet sønder og sammen under krigen på Balkan. 

Nå er den bygget opp igjen. 
",1
"Så dum at du kjenner hjernecellene flykte ut av ørene
«Fist Fight» er halvt infantil og halvt pubertal. 

FILM: 
Hele konseptet og eksistensberettigelsen til «Fist Fight» ligger i tittelen. 
Det handler om en bebudet nevekamp mellom to lærere på en helt vanlig high school, en av dem den skvetne og tweedkledde Campbell (Charlie Day), en annen den knurrende og fryktede Strickland (Ice Cube). 
Og lærere skal vel ikke slåss som andre gangstere, skal de vel? 

Hvis den ovenstående tanken fikk deg til å fnise, er du antagelig i målgruppen for «Fist Fight». 
Du er videre neppe eldre enn seks år. 
Og se der oppstår problemet med en eneste gang: 
Resten av den såkalte humoren er nemlig i aller høyeste grad basert på de som er over den seksuelle lavalder eller har et brennende håp om å komme seg over den så fort som mulig. 
Den kan beskrives som ca 1300 varianter av penistegningen som fnisende skisses opp på tavla før friminuttet er over. 

Vold er løsningen 

I et kaos av hoiende og hylende avgangselever, som har en slags terrordag på skolen hans, tyster Campbell på Strickland, som, rett skal være rett, har gått løs på pulten til en obsternasig elev med øks. 
Tystingen er det som fører til utfordringen, som Campbell er villig til å gjøre hva det skal være for å komme seg ut av. 
Langt om lenge lærer han filmens utvetydige moral: 
At vold faktisk er løsningen på de fleste problemer. 

Befriende opprør 

Når sant skal sies: 
Det er en flik av fortellingen her der det føles helt greit at Campbell leter frem den brølende orangutangen i seg. 
Han er en del av et lærerværelse som går rundt i dødsangst for jobbene sine og ikke har oppdatert utstyr til å undervise, mens ledelsen gladelig lar dem stå på pinne for seg og liste seg rundt i skrekkslagen underdanighet. 
Når Campbell, som får stadig krympende tålmodighet med verden generelt og skolemyndighetene spesielt, omsider lar forsiktigheten fare og brøler til de som vanligvis er de brølende, er det en genuin følelse av noe befriende her. 

Bortsett fra disse sparsommelige minuttene er «Fist Fight» den billigste og lateste komedien på lenge, lagt til et flatt og generelt småby-USA og gitt et glinsende oljelag før den er dyttet ut i verden, og basert på en bilselgeraktig tanke om at det må da være mulig å få folk til å betale for å se noe de himlet med øynene over da det var de selv som satt i ungdomsskoleklasserommene. 
Det ville vært spesielt trivelig om publikum ga dem feil i den antagelsen. 
Akkurat en slik knockout ville antagelig føles, faktisk, ganske tilfredsstillende. 
",0
"Går til kamp mot legemiddelindustrien
Anniken Hoels kritikk av legemiddelindustrien bygger på en urimelig forenkling av årsakssammenhengene. 

FILM: 
Med utgangspunkt i søsterens tragiske død forsøker Anniken Hoel å finne ut av hvordan medikamenter med farlige bivirkninger dukker opp på markedet. 
«Dødsårsak: 
Ukjent» viser fram mangelen på kunnskap om antipsykotika, og at disse kan lede til hjertesvikt. 
Pleiere, leger, lobbyister, journalister og byråkrater intervjues med et polemisk utgangspunkt: 
Liv har allerede har gått tapt. 

Konspirasjonsthriller Hoel starter med den personlige sorgen. 
Historien om å leve med søsterens sykdom er gripende: 
Fine familiebilder gis en tankevekkende kontrast når regissøren avslører alvorlige detaljer fra et vanskelig liv. 
Det varmer å se slik kjærlighet for kompliserte mennesker i en norsk dokumentar. 
Men så havner vi på et ensidig spor, der noen i «systemet» bør innrømme ansvar for å ha tatt aktive valg om å ikke bry seg om at folk kan dø av medisiners bivirkninger – en tilnærming som også er en alvorlig anklage. 
Hoels søken formidles gjennom estetiske virkemidler assosiert med konspirasjonsthrillere. 
Men her er få konspirasjoner, kun ulike syn på hvilke feilmarginer man bør jobbe ut fra og hvordan mangel på regulering skaper muligheter for opportunisme. 

Overdiagnostisering 
Hoel går derfor videre til å se på sykeliggjøring av samfunnet og overdiagnostisering av unge. 
I seg selv er dette viktige saker å ta opp, men relevansen for utgangspunktet blir utydelig formidlet. 
Impliseres det at psykotiske episoder behandles for mye i Norge? 
Eller skal det vise hvordan profittjag har skapt en sykdomskonspirasjon? 
Den uklare fragmenteringen er en ulempe. 

Hoels vektede språk preger både intervjuspørsmålene og narrasjonen. 
Dette er ikke automatisk et problem, men det gjennomsyrer også framstillingen av tall, fakta og kausalitet – og folk i helsevesenet vil nok reagere. 
Det er legitimt å lage en dokumentar som blander gravejournalistikk om internasjonale spørsmål med det personlige. 
Men det er frustrerende å se en dokumentar feile og samtidig ane konturene av en god én. 
",0
"Mørk og mystisk, skummel, men sexy:Vi får se litt for mye av Tom Hardy i ny serie 

Designet sin egen drømmerolle. 
Men hvor kompleks er den egentlig? 

«Taboo», som straks kan ses på HBO, skal ha blitt til etter at skuespiller Tom Hardy ba faren sin, som er dramatiker, om hjelp til å skape sin egen drømmerolle. 
Han skal ha ønsket seg en blanding av (hold pusten) Doktor Faustus, Bill Sykes, Hannibal Lecter, Sherlock Holmes, Heathcliff, Marlow fra «Mørkets hjerte» og bittelitt Mr. Darcy på toppen. 

Voila: 
Møt James Keziah Delaney. 
Mørk og mystisk, skummel, men sexy (takk, Mr. Darcy). 
«Taboo»-universet kretser rundt ham: 
Hvem er han, hva vil han, og rekker han det før noen tar livet av ham? 
Det er flere som forsøker, for å si det sånn. 

Hjemkommen sønn 

Vi er i London i 1814, året før slaget ved Waterloo, og på slutten av en toårig krig mellom Storbritannia og USA. 
James Delaney er den bortkomne sønnen som alle trodde var død, men som plutselig, etter mange år i Afrika, dukker opp igjen i farens begravelse. 
Alle slags fæle rykter går om hva han har drevet med, og forholdet mellom ham og halvsøstera Zilpha (Oona Chaplin) har nok også vært innom noen tabuer. 
Hun er livredd for at han skal lage skandale. 
Selv er han er mest opptatt av å undersøke omstendighetene rundt farens død, samt sikre arven – et lite, men strategisk plassert landområde på nordvestkysten av USA – fra kapitalistgribbene i østindiakompaniet. 

«Taboo» er produsert av Hardy selv sammen med meritterte Ridley Scott, og manusforfatter er Steven Knight, kjent for blant annet den historiske gangsterserien «Peaky Blinders». 
Har du sett den, aner du kanskje at dette er et periodedrama av et ganske annet kaliber enn serier som «Downton Abbey» og «Victoria». 
Eller Darcys «Stolthet og fordom», for den saks skyld. 

Her er få pyntelige salonger og silkekjoler, desto mer gjørme, råtne tenner og annet gørr. 
Stemningen er blodseriøst mørk og gotisk, godt hjulpet av de fæle minnene som hjemsøker vår helt. 

Mye Tom Hardy 

Det vil si, helt og helt - han er vanskelig å plassere rent moralsk. 
Han framstår som en tikkende bombe, der han går rundt og grmpfer og skuler og deler ut groteske trusler med psykopat-rolig stemme (det siste er han forresten ikke alene om, dramatiske replikker og iskalde blikk er det flust av i denne serien). 
Det er noe dyrisk over ham, som også de kjipe ryktene bygger opp under, og han gjør ingenting for å avkrefte dem. 
Men minnene vi ser glimt av hinter om en samvittighet og et etisk kompass som ser ut til å mangle hos mange andre i serien. 

De folka han legger seg ut med, framstår som endimensjonale drittsekker. 
Særlig gjelder det lederen for handelskompaniet, Sir Stuart Strange – spilt av veteranen Jonathan Pryce, i en tilsynelatende enda kjipere rolle enn den han har spilt i «Game of Thrones». 
Slå den! 

Trolig skal vi oppholde oss mye på skyggesiden av det britiske handelsimperiet. 
Krig, korrupsjon og behandlingen av innfødte både i Afrika og Amerika er temaer vi sneier innom i løpet av de to første episodene. 

Spørsmålet er om vi får se litt for mye av Delaney. 
Da tenker jeg ikke på scenene med lite klær, som det er noen av. 
Men han er så til de grader plassert i sentrum at serien avhenger veldig av hvor lenge han klarer å holde på interessen vår. 
Det er nok derfor historien hans rulles så langsomt ut, men det kan bli for langsomt. 
De ulne hintene om gamle synder må snart bli mer enn hint, skal han fortsette å framstå som en virkelig kompleks karakter og ikke bare en parodi på en sådan. 
",1
"Mer eller mindre nøyaktig hva man kan forvente av en Marvel-produsert Spider-Man-film
Marvel Studios’ første Spider-Man-film er en sjarmerende high school-komedie lenket fast i en uinspirert actionfilm. 

FILM: 
Spider-Mans viktigste superkraft har aldri vært superstyrke, overmenneskelig spenst eller den mystiske «edderkoppsansen»: 
Det som har gjort Spider-Man til verdens nest mest populære superhelt gjennom 45 år er Peter Parkers unike talent for å bruke disse evnene til å ødelegge for seg selv – og for å vitse om det mens han gjør det. 
Dette komiske såpeoperaaspektet er godt ivaretatt i Jon Watts’ «Spider-Man: 
Homecoming». 
Actionscenene som har presset filmens budsjett opp i svimlende halvannen milliard norske kroner er derimot langt mindre engasjerende. 

Samarbeid «Homecoming» er produsert av Marvel Studios på oppdrag fra Sony Pictures. 
Sonys forrige reboot av franchisen var ingen større suksess, og dermed ble det kun to filmer med Andrew Garfield i hovedrollen før studioet i 2015 inngikk en avtale om å innlemme den populære figuren i Marvels filmunivers. 
Tom Hollands gjesteopptreden i fjorårets «Captain America: Civil War» var en lovende introduksjon til denne nye 15 år gamle inkarnasjonen av Peter Parker, og «Homecoming» er omtrent hva man kan forvente av en Marvel Studios-film – altså en fargesterk, CGI-tung actionkomedie som er langt bedre på komedie enn på action. 
På dette tidspunktet er nemlig Marvel-oppskriften såpass vanntett og forutsigbar at det synes rimeligere å sammenligne disse produksjonene med Pixar og DreamWorks’ animerte familiefilmer enn med rivaliserende superheltblockbustere. 

Klassekamp 
Når filmen starter er Peter Parker innrullert som uoffisiell praktikant i The Avengers, og mens han venter på at Iron Man skal kalle ham inn til planleggingsmøter og teambuildingseminarer, gjør han sitt beste for å opprettholde lov og orden i New York. 
Parker er både impulsiv og uforsiktig, og intervensjonene hans gjør ofte mer skade enn gagn. 
Men når han kommer på sporet av en bande som bruker utenomjordisk teknologi til å bygge opp et kriminelt imperium, aner han en gyllen anledning til å bevise at han har det som trengs. 

Humor og selvironi har alltid vært blant Spider-Mans viktigste kvaliteter, der han svinger seg gjennom et univers befolket av geniale milliardærer, mytologiske skikkelser og andre overmennesker som er hevet over ordinære hverdagsproblemer. 
Og i den grad «Homecoming» handler om noe er det at ujevn fordeling av rikdom, ressurser og superkrefter er et problem – uavhengig av samfunnselitens intensjoner. 

High school The Vulture (Michael Keaton), The Shocker (Bokeem Woodbine) og resten av skurkene i «Homecoming» er nemlig en direkte konsekvens av Stark Industries’ monopolistiske forretningspraksis. 
Implikasjonene av dette avfeies imidlertid kjapt med en tørrvittig kommentar fra Tony Stark (Robert Downey Jr.), og dermed står filmen fritt til å gjøre det den gjør best – nemlig sunn, oppbyggelig og inkluderende high school-komikk. 

Som i så mange andre senere Marvel-filmer får man inntrykk av at de store, dyre og gjennomgående uinspirerte actionsekvensene kun er med for å forsvare prisen av kinobilletten, og at komikken er det eneste filmskaperne egentlig bryr seg om. 
Hvis man først skal kombinere superhelter og humor, finnes det intet bedre utgangspunkt enn Spider-Man, men samtidig er det synd og skam at en såpass kinetisk og visuelt interessant figur avspises med generisk og rutinepreget action. 
",1
"Hva om svartedauden hadde kommet i 2017?
Grøsseren «It Comes At Night» er kompromissløs i skildringen av en moderne pestepidemi. 

FILM: 
Det er egentlig betegnende at den ellers smarte grøsseren «It Comes At Night» har en unøyaktighet allerede i tittelen. 
Det som potensielt kommer og tar deg, kan nemlig dukke opp døgnet rundt. 
En pest med klare likhetstrekk med svartedauden har nemlig kastet seg over menneskeheten igjen, eller nærmere bestemt den amerikanske befolkningen anno 2017. 
Men dette er en pandemihistorie uten frenetiske nyhetssendinger og helikopterskutte scener av masseflukt. 

«It Comes At Night» er intim som et kammerspill, i det som antakelig gjenspeiler hvordan det antakelig blir når infrastrukturen bryter sammen og alle andre kan være farlige smittebærere: 
Verden krymper drastisk, ned til de basale behovene, de nærmeste menneskene. 
Alle andre må du nærme deg med varsomhet, de kan ta livet av deg, men de kan også duge til en handel eller et usentimentalt samarbeid om sikkerhet. 
Det er en god idé, kompromissløst tenkt og reflektert i gjennomføringen. 
Enn så lenge. 

Brutal side 

I sentrum står tenåringen Travis (Kelvin Harrison jr.) og foreldrene hans (Carmen Ejogo og Joel Edgerton), som må vise seg fra sin mest brutale side med sønnen som vitne. 
Ansiktene deres ser ut som om noe gjør vondt, hele tiden. 
Empati og overlevelsesinstinkt slåss med hverandre når de møter en annen ung familie. 
Og en tenåringsgutt har erotiske lengsler også i en postapokalyptisk verden, som nå er enda vanskeligere å finne utløp for enn før. 
Alt dette er indirekte og følsomt formidlet. 

Spørsmål om hensikt 

«It Comes At Night» har blitt møtt med flerstemt hyllest fra kritikere i USA. 
Denne anmelder synes imidlertid at retningssansen i filmen svekkes underveis. 
Det er i det hele tatt snakk om en situasjon der det er vanskelig å vite hvor man skal gå og hva man kan planlegge for, noe den siste akten bærer litt for sterkt preg av. 
Det uunngåelige spørsmålet om hva det er man egentlig overlever for stilles, om enn uuttalt, hele tiden – på godt og vondt. 
",1
"Fikk så dårlig kritikk i Cannes at regissørene klippet filmen på nytt.Resultatet er en underlig og gripende liten film 

«Kvinne, ukjent» er utradisjonelle både som detektivfortelling og Dardenne-film. 

FILM: 
Jenny Davin arbeider som fastlege i et fattig distrikt utenfor Liège. 
Hun har tilsynelatende ikke noe privatliv, og bor bokstavelig talt på kontoret. 
En kveld ringer det på døra en time etter at kontortiden er over, men Jenny, som er opptatt med å irettesette praktikanten Julien, lar være å åpne. 
Og når kvinnen som ringte på dagen etter blir funnet drept, bestemmer doktoren seg for å ta etterforskningen i egne hender. 

Gåtefull «Kvinne, ukjent» fikk såpass laber mottakelse i Cannes i fjor at Luc og Jean-Pierre Dardenne bestemte seg for å ta filmen tilbake til klippebordet før den ble sendt ut til kinoene. 
En slik respons er uvant kost for de to kritikeryndlingene, og «Kvinne, ukjent» er da også en ukarakteristisk gåtefull og utforskende affære til Dardenne-film å være. 
Der de fleste av brødrenes filmer både har et umiddelbart lettfattelig tema og et tydelig budskap, overlates oppgaven med å nøste de røde trådene sammen denne gangen til publikum. 

Det er nok av tematiske kroker å henge filmens fortelling på – som destruktive patriarkalske strukturer og rettighetsløse migranter i Europa – men først og fremst er «Kvinne, ukjent» et stillferdig, metodisk mordmysterium bygget opp rundt en imponerende subtil og presis rolletolkning fra hovedrolleinnehaver Adèle Haenel. 

Gripende 
Detektivlegen har dype røtter i kriminalfiksjonens historie, men den varianten vi møter i «Kvinne, ukjent» er ikke den tradisjonelle patologen eller vitenskapskvinnen. 
Det som gjør doktor Davin til en god lege og en interessant detektivfigur er nemlig hennes genuine omsorg for nærmiljøet, og hennes mål om å helbrede lokalsamfunnet snarere enn å straffe de skyldige. 

«Kvinne, ukjent» er kanskje en parentes i Dardenne-brødrenes produksjon, men den er ikke desto mindre en underlig gripende liten film og en original innfallsvinkel til dagsaktuelle problemstillinger, som klokelig nok styrer langt unna moralisering og svar med to streker under. 
",1
"Høy luftfuktighet og grunt grums
«Bloodline» reddes fra sin egen grunnhet av en rik atmosfære og et tiltalende skuespillerensemble. 

TV: 
OBS: 
Spoiler-alarm for sesong 1. 

Andre sesong av Netflix' egenproduserte familiesaga «Bloodline» tar opp tråden der den forrige sluttet. 
Den Florida Keys-baserte familien Rayburn må hanskes med etterdønningene av drapet på løs kanon, sort får og storebror Danny (Ben Mendelsohn), utført av purk, tilsynelatende grei gutt og mellombror John (Kyle Chandler). 

Falling i staver Jurist, nevrotiker og lillesøster Meg (Linda Cardellini) har blitt partner i et fancy advokatkontor i New York, men klarer ikke legge fortiden bak seg eller fokusere på jobben. 
Hun kommer for sent til møter, faller i staver, sovner på kontorgulvet sitt, og drikker seg pinlig full på representasjonsmiddager. 

Kevin (Norbert Leo Butz), yngstebror, døgenikt og økonomisk dyslektiker, har funnet tilbake til eksen sin og venter barn. 
Han dras stadig mellom å følge den lovlydige og vriene, eller den kriminelle og enkle, veien til rikdom og sjelefred. 
Samtidig er han den som sliter mest med kvaler over det broren har gjort og søsknene har vært med på å skjule. 
Han kompenserer ved å være oppfarende, putte ting i nesen på skitne toaletter, og generelt falle i staver. 
I det hele tatt faller folk ofte i staver i denne serien. 

Samtidig har enkefrue, steinansikt og mater familias Sally (Sissy Spacek) engasjert en privatdetektiv for å grave litt i familiehemmelighetene. 
Han har visst funnet ut av noe, men akkurat hva er det litt vrient å få tak på. 
Men siden serien aldri lar en anledning gå fra seg til å fortelle oss at Veldig Fæle Ting er i ferd med å skje, får vi anta det er temmelig viktig, og ikke minst fælt. 

John, på sin side, etterforsker narkoringen Danny var involvert i, og, i utvidelse av dét, drapet John selv har utført, og som han prøver å gi den lokale narkobaronen skylden for. 
Noe som viser seg lettere sagt enn gjort da Danny plutselig begynner å gjøre seg gjeldende fra hinsides graven, via ferdig innspilte lydbånd. 
Samtidig planlegger John å stille til valg som sheriff, med de grumsoppgravende konsekvensene det medfører. 
At Dannys sønn Nolan har dukket opp med piercing og pannelugg, og i løpet av én dag inntatt rollen som nebbete-tenåring-som-bekrefter-alle-pensjonisters-verste-fordommer-om-den-oppvoksende-generasjon, gjør ikke ting enklere for John. 
Den lille fritiden han måtte ha bruker han til å falle i staver. 

High-end såpeserie 
Til tross for plot og rollefigurer som ikke har så fryktelig mye å by på, er serien engasjerende. 
En skitten lysstoffrør-og-jordfarge-palett, humørløst tungsinn og høy luftfuktighet skaper en taktil, om enn noe monoton, atmosfære. 
Spøkelser fra fortiden, mørke familiehemmeligheter og øvrige velfungerende konvensjoner gjør at det alltid er fristende å sette på neste episode. 
Et dyktig og tiltalende ensemble gjør at vi bryr oss - til tross for at figurene de spiller hverken er særlig interessante eller fristende å sympatisere med. 

Bloodline vil gjerne være viktigere enn den er, men det utstudert langsomme tempoet og insisteringen på at hver replikk - som sjelden opererer på noe annet enn et rent funksjonelt nivå - er fylt med uante lag av mening, klarer ikke helt å skjule at dette først og fremst er en high-end såpeopera med krimelementer, om mennesker som ikke har så rikt indre liv som de vil ha oss til å tro. 

Anmeldelsen er basert på sesongens to første episoder. 
",1
"Anmeldelse:«Cave» 

Holder ikke alt den lover. 

FILM: 
Ulmingen er det ingenting å si på i «Cave», den nye spenningsfilmen til Henrik Martin Dahlsbakken. 
Dahlsbakken, som har lansert fem filmer på to år, er full av driv og følsom for drifter, for ønskene og lystene som styrer oppførselen til hovedpersonene hans, men som de aldri kan vedkjenne se. 

«Cave» begynner på klassisk vis med vennegjeng på tur, og med en idiotsikker plan om uskyldig friluftsliv som naturligvis kommer til å ende med forferdelse. 
Dykketuren til en dyp fjellgrotte er i utgangspunktet en ualminnelig tåpelig idé, all den tid Charlie (Heidi Toini) er kjæresten til Adrian (Mads Sjøgård Pettersen) og eksen til Viktor (Benjamin Helstad), noe ingen av dem i er i nærheten av å ha kommet over. 

Sjalusi og besettelse 

Men kjæresteskiftet åpner for mye bra friksjon. 
Vaktsomhet og aggressivitet trenger seg gjennom det som ikke lenger kan sies å være vennskapelig vitsing. 
Sjalusi og erotisk besettelse er det som egentlig styrer i de tilsynelatende alminnelige samtalene. 
Fakter, gester, talemåter og kroppsspråk får frem den generelt rølpete omgangsformen i gjengen, mens fjellheimen legger en majestetisk, takkete krone rundt dem. 

Trykket øker enda mer når de tre firer seg ned i det farlige grottelandskapet, som ville vært skummelt nok om det ikke også hadde vært for restene av en tidligere ekspedisjon som har det med å dukke opp her og der. 
De smale steinkorridorene og den isblå vannoverflaten åpner for godt utnyttet klaustrofobi, og spenningen mellom dykkerne gjør at småknuffingen og «ha ha, der skremte jeg deg»-øyeblikkene synes å bebude noe mer truende. 

Skuespillerne holder seg bra innenfor det nøkterne friskus-møter-lasaron-uttrykket, og særlig Benjamin Helstad har en ordknapp ubekvemhet som passer rollen godt. 

«Cave» ville med andre ord vært en finfin thriller om det ikke hadde vært for en liten innvending og en stor. 

Den lille er at det iblant er litt for synlig at regissør Dahlsbakken, sitt åpenbare talent til tross, er selvlært. 
Dialogene bærer preg av rykkete klipp og små aksebrudd, som skaper lette lugg gjennom replikkvekslingene. 
Visuelt flyter de ikke så godt som de burde. 

Den store innvendingen er at iveren synes å bli overivrig, og at «Cave» lover mer enn den holder. 
Flere ledetråder legges ut uten å plukkes opp igjen, og mysteriet blir ikke løst i tilstrekkelig grad. 
Sjelden har en film vært så utilslørt om at det er en oppfølger på trappene, men å utsette såpass mye av oppklaringen til neste kapittel, virker mer dovent eller rådløst enn appetittvekkende. 

Drøm og virkelighet 

I dette har «Cave» ett og annet til felles med Dahlsbakkens forrige film, «Sensommer», som også iblant gjorde skillet mellom drøm og virkelighet uklart og ikke var så nøye med å oppklare hva som hadde vært hva. 

Sånt kan det bli fascinerende historier av, men regissøreren mestrer ikke kunsten helt ennå. 
Det kommer et punkt der følelsen av at det fremdeles er et mysterium der, noe gjenstridig, går over i en mistanke om at det egentlig ikke går helt opp, og at det gjøres et ikke helt elegant forsøk på å skjule det. 
Dahlsbakken vet hvordan han skal åpne filmene sine. 
Nå må han lære seg å lukke dem. 
",1
"Oliver Solberg er født med minst en ekstra tennplugg
Dokumentarfilm når du er 15 år, er tidlig. 
Men det som er bra, er full rulle. 

Kort CV: 
Denne anmelder er vokst opp med en far og en storebror som hadde motorsportdilla. 
Først var det motocross med Tempo 125 kubikk, så ble det litt rallycross. 
Så jeg har bygdesansen for folk som våger, som svir av litt gummi, den fine lukta i depotet og alt det andre rundt. 
Selve galskapen. 

Ekstra tennplugg 

Og, usunn og sunn galskap er det som preger denne noe lettbeinte dokumentarfilmen viet Petter Solberg og mest hans sønn, Oliver. 

Vi blir med da en ung, naiv, sjarmerende og bestemt Oliver, som garantert er født med minst en tennplugg ekstra, bestemmer seg for å bli nordisk mester i rallycross. 

Problemet er at Oliver er for ung. 
Han er bare 15 år, fyller snart 16. 
Men, slikt fikses med lisenser i andre land og søknader om dispensasjoner for å få lov til å dyrke lidenskapen fullt ut. 
Oliver har forsøkt andre idretter som ishockey og fotball, men vi ser kjapt, via familiens videoalbum, at han må og skal bli en fyr bak rattet. 

At han skal bli den som kjører fortere enn alle de andre i hele verden. 
At han skal føre arven etter pappa Petter Solberg videre, den stor rally – og rallycrossverdensmesteren fra Spydeberg. 

Vi som følger idrett, som om det skulle ha vært dop, husker godt året 2003 da Petter ble verdensmester i rally. 
Det var stort. 

Gåsehud 

Korte glimt med gjensyn gir fortsatt frysninger og gledestårer. 
I tillegg er jo Petters engelsk også et funn, men vi skal ikke dvele ved ham for mye selv om filmen, på et noe klønete vis, blir et fint dobbeltportrett av forholdet far og sønn. 
I tillegg er det jo selvsagt en mor bak det hele som styrer disse gutta, Pernilla. 
Hun som også var en rallymester. 
Det er disse tre mot resten av verden. 
Det er disse tre som dyrker hestekreftene og som veit hvor mye som skal til for å bli den aller beste. 

Need for speed 

Vi får da også noe glimt inn bak panseret selv om filmens hovedpersoner ikke er dem som gir mest av seg selv. 
Jo da, det er irritasjoner og krangling, og det er stort alvor med både alvorlig sykdom og ulykker, men mest og best av alt er denne filmen med full pinne. 
Bånn gass. 
Topp filming og klipping. 
I beste Need for Speed-format. 

Noen scener er så på to hjul at vi nesten glemmer de beste bilscenene festet til norske filmruller, du vet, fra racerbilløpet over alle løp, Flåklypa Grand Prix. 
Blodstrupmoen go home! 
Her kommer Oliver Solberg, og han mener blodig alvor. 

Le Mans 

I motsetning til diverse dirty tricks, i klassikeren fra 1975, er denne filmen nesten helt uten. 
Oliver er den som virkelig kan føre Solberg-arven videre. 
Dette både på sand, grus, hopp, øverst på pallen og på asfalt. 

Vi får også møte en ung gutt som tar egne og tøffe grep for sin egen framtid ved at han flytter til Le Mans i Frankrike. 
Her for å gå på en tøff motorsportskole. 
Vroom? 
Ja. 
Men, de som vil redde planeten bør ikke se denne. 
Her er det utslipp som vil få dem til å steile og vinke med det svart og hvite målflagget. 
",1
"Rusdansen fra helvete
Gaspar Noés nye forsøk på å overgå seg selv. 

FILM: 
Man forventer alltid sjokk og ubehag når man går inn til en film av den fransk-argentinske regissøren Gaspar Noé. 
Det er blitt hans varemerke. 
Filmen som for alvor definerte hans status som provokatør var «Irréversible» fra 2002, et skrik av en film fortalt i baklengs kronologi med en ti minutter lang voldtektsscene og nærbilder av et drap med brannslokkingsapparat. 
Det er filmen ingen kan glemme. 
Helt forjævlig, men et kunstnerisk sterkt og vellykket prosjekt. 

Å overgå det med en sexfilm i 3D kunne muligens toppe sjokkeffektene, men ubehaget i «Love» (2015) var vel mer kjedelig enn angstskapende. 
Gaspar Noés utforsking av seksuelle ytterligheter, av incest og vold kan føles påtrengende. 
Jeg vil ikke kalle det spekulativt; for det er sjeldent noe lummert på ferde. 
Øvelsen handler sannsynligvis mer om å provosere fram uro hos et mer og mer numment publikum. 

«Climax» er forståelig nok omtalt som en form for horrormusikal. 
Den fikk hovedprisen i sidekonkurransen «Directors’ Fortnight» i Cannes i fjor; og det er ingen tvil om at Noé fortsatt er et sterkt navn i fransk film. 
På et estetisk plan er filmen først feiende flott; det er en dansefilm, spilt av profesjonelle dansere som hver på sin måte er mestere innenfor den moderne dansens ulike sjangere. 
De skal samles til en gruppe som skal turnere i USA og vise amerikanerne at det er franskmenn som virkelig kan danse her i verden. 

Mur av støy 

Det er vinter og snø, og danserne befinner seg på en nedlagt internatskole. 
Som i «Irréversible» innledes filmen med en slags konklusjon, idet en blødende, skrikende kvinne løper ut og faller om i snøkavet. 
Hun er en av danserne som har deltatt i bravurnummeret, til dunkende fransk elektronisk musikk, Daft Punk o.l. 
Musikken fargelegger hele filmen som en mur av støy, etter hvert akkompagnert av skrik. 

Orgie 

Den bollen med sangria de har lesket seg med har vært tilsatt LSD eller noe som raskt river bort fernisset av menneskelighet hos danserne. 
Tilbake står en flokk villdyr med tydelig Gaspar Noé-signatur. 
En orgie av en film, men mer utmattende enn inspirerende. 
",1
"Alita in Cyberland er action for alle penga
Du må være passe grinebiter for ikke å like dette her ass. 

FILM: 
Året er 2657. 
Meget dystert. 
Mørkt. 
Trist. 
Ruiner. 
Skrapjern. 
Forfall. 
Hva skjedde her? 
Hvem er det som lever der oppe under skyene? 
Dit ingen får lov til å komme? 
Hvem er de slemme? 
Hvem er de gode? 
Hvordan skal de fortsette å leve her? 
The End? 

En slik inngang har vi opplevd noen ganger, så også nå i «Alita: 
Battle Angel» sveiset sammen med et voldsom budsjett av to som kan dette faget, James Cameron (Avatar) og våghalsen fra Mexico, Robert Rodriguez (Sin City blant annet). 

Nå skal vi definitivt ikke skryte på oss stor fagkunnskap om sci-fi og dets like, men vi har sett mange nok dårlige filmer innenfor sjangeren til å si at denne her er et heseblesende og deilig actionrace. 

Søtladen? 
Ja. 
Klisjéfylt manus? 
Jepp. 
Underholdning? 
Si, si claro. 

Og, så er det Alita (Rosa Salazar). 
Du få jo bare lyst til å henge samme med henne, denne digitaliserte og animerte heltinnen, helt fram til verdens ende (kanskje det er der vi befinner oss forresten?). 

Hun blir stykkevis og delt funnet på ei fylling utenfor Iron City. 
Her trasker doktor Ido ( Christoph Waltz) rundt med spesialutstyr på jakt etter deler han kan bruke i sin profesjon. 
En dag dukker overkroppen og hodet til Alita opp. 
En cyborg der hjertet og etter hvert hennes reine sjel (iik) er noenlunde intakt. 
Dr. 
Ido tar henne med hjem til huset sitt inne i den dystre byen der folk fra hele verden har bosatt seg etter The Fall, etter den store krigen som fant stede for 300 år siden. 

Vi aner kjapt et samfunn der klasseperspektivet er ivaretatt ganske så åpenlyst. 
Herskerne der opp i Sky City, og folket helt på bunnen blant banditter av alle slag og kampklare cyborgene som lever av å jakte på andre som det er utlovet en dusør på. 

Doktor Ido er en mann med et stort hjerte, og ditto sorg. 
han som har mistet sin datter. 
Hans ekskone flyter rundt i byens noe bedre strøk med feil folk, hun er også en dyktig lege. 

Doktor Ido er også en moderne doktor Frankenstein som sveiser og lodder og skrur og borrer og syr sammen Alita slik at hun sakte, men sikkert blir en liten, men en glemsk og etter hvert livsfarlig cyborg med stål i bein og armer. 
Slike mekaniske jenter vil det gamle Iron City ha. 
Eller? 
Hvem er det som ser alt bak blikkene til alle? 
Han der oppe? 
Blått blod vil renne. 

Alita er laget helsøt med dådyrøyne, med et helt klart vinnende vesen også, og dette kan vi med full overlegg si ettersom historien løst nok igjen er er tuftet på, som veldig andre mange andre bøker og filmer, den største av alle fortellinger om dem som ikke kunne få hverandre, Romeo og hu derre Julie du vet. 

Det blir også litt gjespende tid til digitalisert romantikk, i den stinne jernbyens luft, mellom Alita og nei, vi sier ikke med hvem. 
Men, det er scener for de minste i salen her med den bråkjekke skrapjernsgutten og vår nye heltinne, cyberpunkeren (våger ikke å skrive cyberbabe) som kan alt viser det seg. 
Hun som hadde glemt alt. 
Bare vent. 
Bare vent. 
Len deg tilbake med 3d-brillene og nyt denne filmatiske underholdningsperla. 
Den er gøyal som et gammelt actionspill for sønn og far. 

Rørende, dumt, glimrende, massive og litt tårevått, men så var det resten og her blir det full action, nesten litt for mye av det gode. 
Nei, litt mere, takk! 

Og, vi som har levd så lenge at vi ble tatt med på skolefilm i et helt annet univers, en helt annen tidsalder, som er utgått på dato, vi snakker 1969 med den skjellsettende opplevelsen det var å bli sugd inn i Stanley Kubricks «2001: en romodyssé», ja, vi rett og slett bestemmer oss for å kjøpe alt det som ikke er helt per kasse fordi her er det animert og finurlig cyberaction for alle dollar, og dette teknologiske universet er også ganske så storslagent. 
Amatør som jeg er. 
Her er det ikke spart på nesten noe. 
Noen ganger er dette greit å oppleve også, sammen med en pose popkorn og kanskje sammen med en god venn hvis du har det i din verktøykasse. 

Ja, personene, og de digitaliserte beboerne, er kanskje en smule endimensjonale og plottet har vi sett mange ganger før, og det blir garantert en oppfølger, og vi har sett en film basert på Yukito Kishiros manga Gunnm (grafiske noveller) og hvis du spør hvorfor jeg liker dette? 
Så er svaret banalt og helt uten logikk: se selv. 
Voldsomt blir det. 
Nydelig også. 
Dust også. 
Helstøpt også. 

Mange digre beist og slemme utenomjordiske monstre med krefter vi nesten aldri tidligere har sett (jo, vi har det, men ikke i slik forfatning at vi også ler av dem og ikke med dem, onde kryp fra undergrunnen). 

Vi trauste nordmenn, som egentlig vil redde verden med nesten alle filmene vi lager, har mye å lære av hvordan få oss inn i den tredimensjonale verden der vi på en snøtung morgen plutselig er med på tidenes Champions League-finale i den drepende idrettsgrena, motorball. 
Jøss og jøss. 
En helt annen dimensjon. 

Alice in Wonderland må ha oss unnskyldt, men nå er det Alita in Cyberland som gjelder. 
Til neste film da. 
Og husk, sci-fi er ikke fantasi, det er slik det blir hvis vi ikke skjerper oss, kraftig. 
Se rundt deg! 
Se. 
",1
"Fortsatt noen få puteøyeblikk
En klovn der sminken er i ferd med å renne bort helt. 

TV: 
Danskene er rett og slett dyktige til å lage tv-serier som vi fantastiske fjellaper av noen gode skiløpere blir hektet på. 
Det skal snapsfolket ha, enten det være seg kvalitetskrim som «Forbrytelsen», «Rejseholdet», «Livvaktene» og «Broen» eller episke dramaserier som «Matador» og «Krøniken». 

Og, da har vi ikke glemt «Borgen», «Rita», pluss pluss. 

Snåle folk 

Danskene er selvsagt veldig snåle og litt navlebeskuende og opptatt av seg selv, men de er egentlig våre venner, også film og tv-serievenner. 
Skål for dette – i både små og stor glass. 

Siden 2005 har de også gitt oss, og mange andre i denne skakkjørte verden som også ledes av en patetisk klovn, nettopp serien med det samme mellomnavnet som Donald, «Klovn». 

Siden premieren har serien med en relativt god grunn også opparbeidet seg en ganske så hardbarket skare av fans og folk som elsker denne formen for humor, hverdagsdrama og flust med pinligheter. 
Pute-tv? 
Okay da. 

De Krenkede 

Drøye saker er det fortsatt også her, slik det skal og må være. 
Vi er snart en vannkjemmet verden full av De Krenkede. 
Slutt med dette! 
Nu! 

«Klovn» har vært borte fra tv-skjermene i åtte år, i mellomtida er det selvsagt laget film, men de er nå tilbake på våre skjermer. 
Ikke med et brak, men med en serie i ti episoder der vi har sett de tre første. 
Midt på treet alt sammen. 
Vi lo litt, men vi har sett dette litt for ofte. 
Sorry. 
Og, deler av virkeligheten har også innhentet klovneriet. 
Det er mer enn nok med puteøyeblikk på sosiale medier, i aviser, radio, nettaviser og blant våre folkevalgte, dessverre. 

Okay. 
I sesong sju snubler vi igjen inn i livene til Frank Hvam og Casper Christensen og deres respektive fruer. 
Det viser seg nå at Frank og kona 
Mia er foreldre til en pjokk og ei jente i meget pubertal alder. 

Casper og Lene 

Casper på sin side har møtt midtlivskrisa ganske så voldsomt, og den takler han ved å ha blitt sammen med den beste norskdansken siden sist, Lene Nystrøm. 
Hun er bra hun. 

Og, det er selvsagt ikke til å komme bort fra at det blir herjet litt med Lenes skilsmisse fra eksmannen Søren Rasted. 
Vi vil også få møte andre nordmenn enn «Aqua-Lene» ettersom Morten Ramm tar en tur til Kongens By for å besøke sin norske popvenn. 
Ramm spiller slesk og troverdig prototyp på en nordmann i utlandet, han er suverent skrytende. 
Er vi nordmenn slik? 
Ja, litt, egentlig. 
Det er også bebudet et møte med Nils Ole Oftebro. 
Kanskje Frank og Casper tror de har fått med hans sønn? 

«Klovn» skal ha pluss i margen for korte episoder på rundt 20 minutter. 
Det er et bravo. 
Av de tre episodene vi baserer denne anmeldelsen på, er nok nummer én og tre de vi fortrekker. 

I den første, som du kanskje så allerede onsdag, var det slik at Frank og Mia skulle kjøpe seg et brukt el-piano. 
Tufsen Frank finner ut at han som selger dette er en muslim, og Frank er da i sitt ess. 
Han blir en wannabeeeeeeeeeemuslim for å presse prisen ned. 
Godt å se at noen våger litt religionshumor igjen. 

I tillegg er det innslag for alle dere som sykler døgnet rundt og året rundt. 
Sjekk hvordan Frank nesten gjør hva som helst for å bli et fullverdig medlem av kokos-og sykkelklubben «Mountain Lions». 

«Klovn» er også kjent for sine platte sexvitser, irritasjoner og underbuksehumor. 
Så også nå. 
For den eldre garde blir det litt mye «Mazurka på sengekanten» i 2019, altså. 
",0
"En knyttneve av en kjærlighetsfilm
Poesien bak raseriet er vakkert ivaretatt. 

FILM: 
At den amerikanske forfatteren James Baldwin vekker fornyet interesse, er ikke overraskende med tanke på framveksten av åpne rasistiske grupperinger i USA. 
Baldwins (1924-87) skildringer fra den svarte bydelen Harlem i New York er fylt av hat og kjærlighet, kamp og poesi. 
«If Beale Street Could Talk», basert på Baldwins roman fra 1974, inneholder nettopp disse motsetningene. 

Eksil 

Dokumentaren «I Am Not Your Negro» fra 2016 gir bakgrunnen og motivasjonen for Baldwins anstrengte forhold til hjemlandet; han levde og døde i selvvalgt eksil i Sør-Frankrike. 

Barry Jenkins, mannen bak den Oscar-vinnende «Moonlight» (2016), synes å være den ideelle regissøren til å fange Baldwins poesi uten at den går på bekostning av det mørke sosiale bakteppet. 
«Beale Street» er blitt en knyttneve av en kjærlighetsfilm. 

Den foregår på to tidsplan. 
Ett der Tish (KiKi Layne) besøker forloveden Fonny (Stephan James) i fengselet og forteller at hun er gravid. 
Han er fengslet for en voldtekt han ikke har begått. 
Dette er Harlem på 1970-tallet. 
Filmen handler om Tish og familiens kamp for å få ham frikjent. 

I tilbakeblikkene viser Jenkins de nesten drømmeaktige bildene av Tish og Fonnys gryende kjærlighetshistorie. 
Vennskapet fra barndommen som glir over i forelskelse, den utforskende intimiteten og erkjennelsen av at de to hører sammen. 
Han er skulptør, hun jobber i et eksklusivt varemagasin og sammen drar de på boligjakt på nedre del av Manhattan. 
En scene hvor de mimer at de møblerer et tomt loft, er blant filmens mest rørende. 

Men virkeligheten innhenter dem i en nabolagsbutikk der Tish blir forulempet av en hvit mann. 
Fonny forsvarer henne og kaster bølla på dør, og blir så oppbrakt av en rasistisk politibetjent som skal vise seg å bli hans nemesis. 
Konfrontasjonen mellom svart, ung mann og hvit politimann er et velkjent amerikansk traume. 
Det tragiske er at det også har gjenklang i dagens situasjon, der politidrap på uskyldige stadig forekommer. 
Bevegelsen Black Lives Matter er et svar på fenomenet. 
",1
"Ny serie fra «Game of Thrones»-skaperen:Hit drar science fiction-ideer for å dø 

George R. R. Martins «Nightflyers» er et scifi-gufs fra videokjelleren. 

I 2019 kan man tilsynelatende gjøre tv-serier så omfangsrike man bare orker, samme hvilket litterært forelegg som ligger bak. 
Det betyr ikke at man bør. 

En gang, for lenge siden, var George R. R. Martin, forfatteren av de skriftlige leca-blokkene som har blitt til «Game of Thrones», i stand til å fatte seg i korthet. 
I 1980 skrev han science fiction-kortromanen «Nightflyers», en moderat suksess som senere ble utbrodert til en litt lengre kortroman, og så filmatisert i 1987. 
Og nå er altså dette på alle måter tynne utgangspunktet blitt flatkjevlet videre til å dekke ti tv-episoder, fordi vi lever i strømmingens og bingingens tidsalder, og «begrensning» er blitt et fremmedord. 

Kanskje håpet noen at dette skulle gjøre for fjernsyns-scifi hva «Game of Thrones» har gjort for fantasy: åpne den opp for et stort, voksent publikum, få oss til å ta de fjerne premissene på alvor, og fjerne det knisbare nerdestigmaet disse sjangrene tradisjonelt har hatt. 
Med «Nightflyers» er nok heller det motsatte tilfelle: 
De to første episodene som var tilgjengelig for visning bekrefter absolutt alle fordommer om science fiction. 

Plott-generator 

Handlingen kunne vært laget i en scifi-plott-generator: 
Et romskip er på vei ut i det ukjente for å kommunisere med en fremmed livsform. 
Ombord er en Briljant Vitenskapsmann Med Plaget Fortid™ som tror dette kan bety Redningen For Den Menneskelige Sivilisasjon™, en Genmodifisert Yrkessoldat™, et Skeptisk Mannskap™ og så videre. 
Naturligvis begynner Snåle Ting™ å skje, og folk får Merkelige Visjoner™. 
Hvem står bak? 
Kan det være den Mannevonde, Men Misforståtte Telepaten™ som av en eller annen grunn er låst inne i en boks i lasterommet? 
Eller er det en Fremmed Kraft™ om bord? 
Hvem fikler med Skipets Hovedcomputer™? 
Hvem bryr seg? 
Det er hit science fiction-idéer drar for å dø. 

Misforstå meg rett, klisjépregede sjangerkonvensjoner kan være sabla gøy om de gjøres med særpreg og entusiasme. 
Men «Nightflyers» tar seg selv så høytidelig at man mistenker den ikke har lest sitt eget manus. 
I stedet for litt moro og glimt i øyet får vi et uengasjerende plott, gravalvorlig og flatt formidlet. 
Actionscenene er tomme og konsekvensløse. 
Mystikken skapes av vilkårlig tilbakeholding av informasjon, via halvkvedede replikker som «Du vet hvor viktig dette er! 
Menneskeheten står på spill!» 
Og rollegalleriet er like pregløst som skuespillerne som gestalter det. 

Du har et sympatiproblem når jeg støtter 100% de dumme sikkerhetsvaktene som prøver å fakke våre opprørske helter. 

Sjangerfloskler 

Det finnes ingen helhetlig visjon. 
Teknologien er vilkårlig, og de universbyggende replikkene så teite at man vrir seg. 
Det visuelle uttrykket er litt «Event Horizon», litt «2001», korridorene i skipet ser ut som kjelleren under skolen i «X-Men», og kostymene virker å være slengt sammen av ørten ulike eksamensoppgaver fra Kunst- og Håndverksskolen. 
Her er ingen storslåtte bilder eller ideer som innbyr til ærefrykt eller tankeflukt. 
Hver eneste replikk er ferdigtygde sjangerflokskler. 
Å, så du mener menneskeheten er et virus, ja? 
Fascinerende, fortell mer, så bare setter jeg på «The Matrix» i mellomtiden. 

Når innlevelsen uteblir, går tankene til hvor absurd situasjonen må ha vært under innspilling. 
Jeg tok meg i å se for meg regissøren løpe rundt blant kjedelig lyssatte kulisser og gi instruksjoner som «Det jeg trenger nå er at du bare begynner å riste ukontrollert og snakker med rar stemme, ok? 
Hva motivasjonen din er? 
Telepati. 
Telepati er din føkkings motivasjon. 
Og dere andre later som dere ser noe superviktig på denne skjermen, som vi ikke har funnet ut av hva er ennå. 
Og forresten, kan du holde det bankende menneskehjertet her og se redd ut? 
Kjempebra. 
Action!» 

«Nightflyers» minner meg mest av alt om scifi-filmene fra rundt årtusenskiftet som hoppet over kinovisning og gikk rett til videobutikkenes laveste hylle, dit science fiction-ideer dro for å dø. 
Bare at denne varer i ti timer. 

Det får en til å grøsse, men ikke på den måten jeg tror George R. R. Martin hadde håpet. 

(Anmeldelsen er basert på de to første episodene.) 
",0
"Iskald kamp for å overleve
Mads Mikkelsen mot naturkreftene. 

FILM: 
De første bildene av Mads Mikkelsen i «Arctic» viser en mann med snøskuffe og brodder. 
Måker han en vei? 
Når han zoomes ut, kommer svaret. 
Og anslaget i filmen. 
Han måker et gigantisk SOS-signal som – forhåpentligvis – kan fanges opp av fly. 

Eller av letemannskaper i helikopter. 
Mikkelsen spiller en forsker og pilot som har havarert i det store intet, det arktiske isødet. 
Flyets vinger er brukket, men kroppen er intakt. 
Der holder den overlevende til, når han ikke er ute og fisker gjennom isen eller prøver å sende nødsignaler fra en radio med null dekning. 

Mot naturkreftene 

Filmen er spilt inn på Island, i et landskap så hvitt og ugjestmildt som bare en dreven polfarer kan drømme om. 
Regissør Joe Penna leverer en ganske dramatisk overlevelsesfilm; en egen sjanger om det lille mennesket i kamp mot de voldsomme kreftene i naturen. 
Her er det meningen at publikum skal sitte ytterst på stolkanten og pines i selskap med det stakkars offeret som utsettes for den ene ulykken og hindringen etter den andre. 

Dette er ingen liten fysisk utfordring for en skuespiller. 
Her finnes knapt noen dialog. 
Nærbilder av Mads Mikkelsens frostskadde ansikt veksler med panoramabilder av – praktisk talt ingenting, bare hvitt og mer hvitt. 
Et tomt og resignert blikk veksler med uttrykk for en sta overlevelsesvilje. 
Han tegner et mulig kart over terrenget, og dilemmaet blir tydeliggjort: 
Forlate flyvraket og gå mot en mulig forskningsstasjon? 
Eller bli og håpe at noen leter og finner ham. 

Nytt havari 

Et helikopter dukker faktisk opp over horisonten, men forsvinner i svart røyk. 
Et nytt havari har inntruffet, og utfordringen blir ikke mindre idet en av de to om bord overlever, hardt skadd. 
Nytt dilemma: 
Bruke sine raskt minskende krefter og ressurser på å redde seg selv, eller også den bevisstløse kvinnen fra helikopteret? 

Mads Mikkelsen er stø som innbitt overlever, og Joe Penna holder prisverdig tilbake fristende effekter. 
Men gjentakelsene og snøstormene blir mange og lange. 
",1
"Kristoffer Joner i ordløst drama
Dvelende film med tung symbolbruk. 

FILM: 
Vakre, dvelende bilder, taushet og en lite belyst tragedie preger den slovensk/norsk/italienske samproduksjonen «History of Love». 
Det ligger med andre ord an til en drømmeaktig stemningsfilm. 
Men dramaer uten ord er en krevende sjanger, i alle fall for et bredt publikum. 
Dette må kunne kalles en typisk festivalfim. 

Regissør Sonja Prosenc debuterte med «The Tree» i 2014. 
Den nye filmen handler om en familietragedie, uten at det fortelles eksplisitt hva som har hendt. 
Bilder av en bil opp ned under vann antyder at en mor er omkommet i en bilulykke. 
Familiens eldste datter, Iva, er på jakt etter morens hemmeligheter. 
En gjennomsøking av en kvinnegarderobe i et operahus antyder at moren har vært operasanger. 

Hemmelig forhold 

Iva (spilt av unge, vakre Dorotea Nadah) begynner å forfølge en gjestedirigent (Kristoffer Joner) ved operaen, åpenbart med mistanke om et forhold mellom ham og moren. 
Hun trenger seg inn i leiligheten hans og finner klesplagg som har tilhørt moren i soveværelset hans. 

Stri elv 

Dette høres mer konkret ut enn det framstår i filmen, som nesten ikke har noen dialog. 
Kristoffer Joner har et uttrykksfullt ansikt, og det har han bruk for i denne filmen. 
Ivas sorg uttrykkes også ordløst; hun følger etter dirigenten langs en elv i en skog, overfalles av et voldsomt tordenvær og hallusinerer om at hun ser lik i elva. 
Innimellom klippes det tilbake til morens begravelse, til faren som brenner bråte i hagen og til broren som i sin tur følger etter Iva. 
De tre – dirigenten, Iva og broren – skal konfronteres til slutt. 
Også det ordløst og vått ved en stri elv. 

Symbolbruken er tung i denne filmen. 
Drømmeaktige sekvenser belagt med klassiske musikkinnslag fungerer ikke så poetisk som de antakelig er ment å gjøre. 
Som filmfortelling blir den for vanskelig å følge, og skjønnheten alene klarer ikke å løfte resultatet tilstrekkelig. 
",0
"Portrett av USAs personifiserte djevelskap
«Vice» blander historiske fakta med galgenhumor. 

FILM: 
«Vice» er basert på en sann historie du aldri skulle ha fått kjennskap til, ifølge mottoet til den biografiske filmen om USAs visepresident under George W. Bush – Dick Cheney. 
Filmskaper Adam McKay plasker begeistret rundt i alle konspirasjonsteoriene om den gåtefulle maktpolitikeren som trakk i trådene under Bush/Cheneys presidentperiode (2000-2008), og med god grunn. 
Altfor mange av dem har dype røtter i virkeligheten. 

Borte 

Med alle kontroversene rundt Hillary Clintons eposter i ferskt minne («Lock Her Up!»), er det interessant å få med seg at 22 millioner eposter fra Bush-administrasjonen er sporløst borte. 
Fra visepresident Cheneys kontor er alle forsvunnet. 

Irak-løgnen 

Heldigvis finnes det andre vitner, rapporter, granskinger og dokumenter om hva som gikk for seg i denne for USA – og for Afghanistan, Irak og resten av verden – kritiske perioden. 
Vi snakker om den erklærte krigen mot terror, løgnen i FN om masseødeleggelsesvåpen og den påfølgende invasjonen i Irak med Saddam Husseins fall. 
Vi snakker om etterspillet etter 11. september-terroren i USA, med invasjon og hastig uttrekking fra Afghanistan, opprettelsen av fangeleiren Guantánamo, godkjenning av vanntortur som avhørsmetode og tvilsom overvåking på hjemmebane gjennom de såkalte Patriot Acts. 

Vi snakker dessuten om at Cheney var adm.dir. i oljeselskapet Halliburton da han sa ja til å bli visepresident, og fikk med seg en sluttpakke derfra på 26 millioner dollar. 
Halliburton fikk lukrative kontrakter i Irak og økte sine inntekter med 500 prosent under Irak-krigen. 

Streng kone 

Adam McKay vil ha oss med på at arkitekten bak all denne djevelskapen var Dick Cheney, og egentlig hans kone Lynne Cheney (spilt av Amy Adams). 
Historien starter i Wyoming i 1963, der unge Dick blir tatt for fyllekjøring etter å ha blitt kastet ut fra Yale-universitetet for fyll og slåssing. 
Som en typisk sosialkonservativ 50-tallsjente trer kjæresten Lynne inn bildet og erklærer sine voldsomme maktambisjoner. 
Det hun som kvinne ikke kan oppnå, skal hun oppnå gjennom ham. 
Take it or leave it! 
Han lover på tro og ære å aldri skuffe henne og dermed er vi i gang. 

De av oss som husker Lynne Cheneys fotavtrykk i amerikansk samfunnsliv kan underskrive på at hun var en reaksjonær stemme, men McKay framstiller henne som hakket mer maktsyk enn Lady Macbeth. 
Han dikter til og med inn en soveromscene med Shakespearske konspirasjonsdialoger. 
Og når hun snakker med døtrene på tre og sju, lærer hun dem at makt er noe som andre alltid prøver å ta fra dem. 

Stemmen og smilet 

Christian Bale spiller visepresidenten. 
Og tro meg, det er en viss avstand fra superskurken Bateman i «American Psycho» og superhelten Batman - til rollen som Dick Cheney. 
Ikke bare har han lagt på seg minst 20 kg; han eldes underveis i filmen til den bleike gråhårete mannen med det karakteristiske skeive halvsmilet og den hviskende stemmen Cheney utmerket seg ved. 
Portrettet er fysisk vært naturtro. 

Grønnskollingen Bush 

Derimot kan man innvende at George W. Bush-figuren (spilt av Sam Rockwell) er litt for karikert. 
Han introduseres som en fyllik, og modnes til en grønnskolling som utelukkende stiller til valg for å imponere sin far. 
Han er et lett bytte for Cheneys maktambisjoner. 
Ved hjelp av et korps av håndplukkede jurister, fra David Addington til Antonin Scalia, manipulerer Cheney seg til like stor utøvende makt som presidenten selv. 
Han sørger for at alle dagens etterretningsrapporter lander på hans eget skrivebord før presidentens. 

Svakt hjerte 

Filmen har fått en blandet mottakelse i USA, omtrent i tråd med splittelsen i synet på konservativ/liberal politikk. 
Det er liten tvil om hvor Adam McKays ståsted er. 
Han harselerer innimellom på beste Michael Moore-vis. 
Det er underholdende, men kanskje ikke like effektivt for den viktige historien han vil formidle. 
Metaforer om Cheneys svake hjerte føles også litt for eksplisitte, grensende til det groteske. 
",1
"Feelgood-film om rasisme?
«Green Book» er en enkel film om kompliserte menn, som heves opp til en firer av de flotte skuespillerne 

FILM: 
«Green Book» er en enkel film om kompliserte menn. 
Tony (Viggo Mortensen) er en breial nattklubbutkaster i sekstitallets New York, som misliker det når kona tilbyr to svarte rørleggere et glass limonade. 

Men han trenger penger, og tar imot et tilbud om å bli sjåfør for den svarte konsertpianisten Dr. Don Shirley (Mahershala Ali) på en risikabel turné gjennom sørstatene. 
Resultatet er en heller forutsigbar reise som lar alle føle seg bra på slutten, der de to mennene nærmer seg hverandre på tvers av fordommer knyttet til klasse og hudfarge. 

Tittelens grønne bok var en virkelig guide for svarte turister, som fortalte dem hvor det var trygt å reise i de mest segregerte delstatene. 

Kanskje Oscar 

Det kom som en overraskelse da «Green Book» ble nominert til fem Oscar. 
Filmens blikk på rasismeproblematikk er blitt kritisert for å være naivt og gammeldags, med sitt fokus på den hvite hovedpersonen som går gjennom en glatt omvending etter å ha fått sin første svarte venn. 

Dette er da også en film som ikke bryr seg om å svinge unna klisjeer og som bærer preg av å være fortalt i et forskjønnende retrospektiv. 
En av manusforfatterne er sjåførens sønn, som har hentet frem historiene faren fortalte ham. 

Flott skuespill 

Men «Green Book» har en umiskjennelig sjarm, og heves av eminente skuespillerprestasjoner av Mortensen og Ali. 
Mortensen er fysisk og impulsiv, men han får også frem at Tonys insisterende antijålete holdning har en teatralsk side. 

Tony gir litt ekstra i en rolle han er komfortabel med, og er som fisken i vannet i den høyrøstede italiensk-amerikanske storfamilien han er omgitt av. 
Alis pianist er mer av et mysterium, han har flere lukkede rom i seg som filmen ikke åpner. 
Men øyeblikket der en dør stilles på gløtt, og man ser inn i et komplisert erotisk liv, er filmens beste. 
Iblant er også enkelheten på sin plass. 

Etter en konsert blir Shirley bejublet av sitt hvite publikum. 
Minutter senere blir han, av en smilende vert, nektet å bruke toalettet i huset og henvist til utedoen. 
Iblant gjør det ikke noe med tydelige påminnelser om de stadige ydmykelsene som var en del av den segregerte hverdagen. 
",1
"Ny serie lar oss høre unike lydopptak med en av historiens verste drapsmenn
Seriemorderen blant oss. 

«Jeg hadde aldri trodd han kunne gjort noe sånt.» 

«Han virket så normal.» 

Slike sitater er gjengangere i drapssaker. 
Nedfelt i vår psyke ligger det en forventning om at mennesker i stand til bestialske handlinger skal være mulige å se på lang avstand. 

Ted Bundy kom fra en perfekt kjernefamilie. 
De var kirkegjengere, foreldrene var delaktige i livet hans, han var med i speideren. 
Senere studerte han juss, var delaktig i politikk. 
Han hadde venner. 
Iblant kjærester. 
Han var innadvendt, men attraktiv, vittig og veltalende, karismatisk på en lavmælt måte. 

I løpet av 70-årene sto han bak et sted mellom 30 og 100 av de mest bestialske drapene USA har sett. 
Han snek seg inn hos unge kvinner og bortførte dem. 
Noen av dem begravde han. 
Noen ble halshogget. 
Lenge etterpå innrømmet han også nekrofili. 
I mange år klarte han å unngå politiets klappjakt, til tross for at han var slepphendt på grensen til uvøren. 
Ikke minst slapp han gjennom fingrene deres nettopp fordi han ikke passet etterforskernes fordommer om hvem en slik morder kunne være. 

En drapsmanns stemme 

Denne Netflix-dokumentaren i fire deler er forankret i lydopptak gjort med Bundy mens han satt i fengsel. 
I 1980 kontaktet han journalisten Stephen Michaud med et ønske om å få tale sin sak og vise sin uskyld. 
Michaud sliter i starten med å få Bundy til å snakke om drapene, og får bare velartikulert filosofisk tåkeprat. 

Men Bundys ego ønsket anerkjennelse, og ved hjelp av semantiske krumspring er han etter hvert i stand til å diskutere metodikken sin inngående uten å implisere seg selv direkte (de som husker «selvbiografien» til O.J. 
Simpson vil skjønne hva jeg snakker om). 
Det er noe helt eget å høre en drapsmanns stemme på denne på denne måten. 

Dokumentaren følger intervjuene, samtidig som Bundys bakgrunn og senere herjinger brettes ut, skildret mot et bakteppe av seksuell revolusjon og kvinnekamp. 
70-tallets kvinnebevegelse gjorde kvinner mer frigjort, men det skapte også en ny type forbrytelser mot dem. 

Ingen telefax 

Etter hvert som jakten på ham tiltar, strekker den seg over hele USA. 
Akkurat som med David Finchers «Zodiac» er det nesten ulidelig frustrerende å se hvor uvant politiet er med informasjonsdeling på tvers av stater og til og med politidistrikt, og hvor hjelpeløse de er uten moderne verktøy som samkjørte databaser og DNA-testing. 
De hadde ikke engang telefaks. 

Og trodde du dramatikken var over da han endelig ble fakket, kan du tro om igjen. 
Dokumentaren er imponerende satt sammen, med tanke på det store feltet den dekker, og alle trådene den ruller ut. 
De mange rettssakene, ankene og ikke minst nærmest komiske rømningsforsøkene sørger for spenning og medrivende fascinasjon til siste slutt. 
Desto mer om du ikke har særlig kjennskap til saken. 
Hvordan det til slutt gikk med Bundy er tross alt bare en liten del av puslespillet her. 

For svaret på hvordan jusstudenten med det avvæpnende smilet endte som han gjorde, er like flyktig som Bundy selv. 

Joda, det bobler opp bakgrunnsdetaljer som i ettertid virker som urovekkende frampek. 
Han ble mobbet, hadde talefeil, og passet aldri inn. 
Han mestret ikke speiderøvelsene sine, hadde et voldsomt temperament, og en forkjærlighet for å skremme andre. 
Ambisjonene og følelsen av uproporsjonal selvberettigelse møtte seg selv i døra da han måtte ta til takke med plass på middelmådige universiteter. 

Det ligger også familiehemmeligheter og ulmer, som kan antyde en enda verre, biologisk sannhet lenger bak. 
Og på et tidspunkt fortelles en historie der moren avslører et imponerende instinkt for fortrengelse. 

Et tomt skall 

Men på overflaten virket han helt normal. 
Hadde du ikke kjent konteksten, hadde du aldri reagert på tingene han sier i de første intervjuene. 
Men alt var en påklistret fasade. 
Et overbevisende skall, tomt for innhold. 
«Å skape en identitet er ikke veldig vanskelig å gjøre,» sier kameleonen Bundy når han skal forklare hvordan han klarte å skjule seg, selv etter at hele nasjonen kjente ansiktet hans. 

Det mest dekkende er kanskje det en nabo sier tidlig i serien: 
«There was a gap in him.» 

Vi vil så gjerne tro at det er noen synlige markører som skiller ondskapen selv fra vanlige mennesker. 
Som gjør spader til spader og ikke en av oss. 
Det er en forsvarsmekanisme, kanskje. 
En måte å holde på avstand vissheten om at man aldri kan vite hva noen virkelig er i stand til, bare ved å se på og snakke med dem. 
Vissheten om at det kunne vært naboen din. 
Kollegaen din. 
Ektefellen. 
Eller deg. 
",1
"Ny dokuserie om prester:Kan ikke måle seg med «113» på NRK 

Utvidet «Norge rundt» med prester. 

Forbønn: 
Først kom vel de faste knottene og så kom vel Ordet. 
Etterpå var det vel Nattverd. 
Noe sånt huskes kanskje fra bibelhistorien på folkeskolen før vi valgte å melde oss ut av statskirken den norske i 1977. 
Og, i dette landet, med av alle ting KrF i regjering, er det ikke bare tusenvis av prester som støtter verdig trengende i sorg, er der i gledens øyeblikk i et bryllup eller på søndager med en eller annen preken. 

I Norge er selvsagt også prester som jobber ute i felt, bak murer og der havet er nærmeste, skumle nabo. 

Sympatiske 

Det er her TV 2s nye serie «Spesialprestene» kommer inn med premiere søndag førstkommende klokka 18.00 e.Kr. 

Dette har dessverre blitt en noe lettbeint hverdagsdokuserie. 
Vi har riktignok bare fått én eneste episode til påsyn der vi møter tre prester og der mye av tiden brukes til en sympatisk introduksjon av de tre første prestene som er med. 

Alle bidrar riktignok med positivitet, både hun offshorepresten i Nordsjøen, han rause på Gardermoen og hun i et lokalt fengsel. 
Så langt, alt såre vel. 

Gode lyttere 

Dette er prester som har en ganske annerledes hverdag enn de fleste andre av oss, inkludert nasjonens vanlige prester. 
«Spesialprestene» som TV kommer ikke nært nok, selv om den gir oss et greit innblikk i en yrkesgruppe som til tider har en viktig misjon for sine medmennesker som er stasjonert på ei oljeplattform eller som sitter innelåst i et fengsel. 

Begge stedene kan ensomheten banke hardt på sjelens ytterdør, og da er det viktig at det er noen der som har tid til å prate, og ikke minst, lytte. 
En god prest er også en unik lytter. 
Såpass har vi da fått med oss. 

Ikke som «113» 

Nå skal det legges til at slike arbeidsplassfjernsynsdokumentarer ikke er spesielt originalt i år 2019, men ideen er i utgangspunktet ganske så god, den. 
Dette selv om «Spesialprestene» ikke kan måle seg med NRK-serien «113» som viser hva som skjer når vi ringer dette nummeret. 

«113» er engasjerende og rørende, med røffe øyeblikk inn i hverdagen til landets helsepersonell, de som hjelper oss når vi er nødt til å tilkalle de som kjører med blålys. 
De som kommer så fort de kan og som redder liv. 
Dag ut og dag inn. 

Norge rundt 

«Spesialprestene» er ikke av samme kaliber. 
Denne serien har ikke, la oss bruke det noe slitte uttrykket nærhet, ei eller action. 

TV 2-serien er meget langsom og litt for dvelende. 
Dette ligger kanskje i temaets natur når vi snakker om prester, men vi får litt følelse av å være med på en utvidet «Norge rundt»-utgave viet prester (vi liker «Norge rundt», altså) der vi følger dem på jobb hvis oppgave også er å være en samtalepartner i sol, frokost, reisedøgn og skygge. 
Men, det blir for stillestående og for lite mothaker. 

Humørfylt 

Første episode av «Spesialprestene» har noen interessante aspekter ved seg. 

Blant annet møter vi den humørfylte offshorepresten/nordsjøpresten Berit Bjørnerud, ute på plattformen Draugen. 
Her ute er det ofte arbeidsfolk som plutselig trenger noen å prate med. 

Det er også nyttig å få et innsyn i hvordan det er å være der for de innsatte i fengselet i Fræna, der Carina Møller er en meget nærværende og sympatisk fengselsprest. 

Kvikk prest 

I tillegg får vi også være med på en noe utradisjonell og morsom vielse på Gardermoen hovedflyplass, her med den replikkvikke lufthavnpresten Torbjørn Olsen. 
Han som har et lite kapell som brått ommøbleres til et hyggelig sted for de nygifte før de reiser til Nice. 

Du blir ikke noe dårligere menneske av å se «Spesialprestene», men som det ikke står i skriften: 
Herrens TV-kanaler er uransakelige i de nådeløse netflixernes tidsalder. 
",0
"Trekkfugl med flyskrekk
Islandsk fugleliv i animasjonsfilm for barn. 

FILM: 
Det er alltid interessant å se animasjonsfilmtilbud for barn utenfor det amerikanske Pixar-universet, for eksempel med mer lokalt tilsnitt, som den islandske «Pjusken – Et vintereventyr». 
Árni Ásgeirssons film boltrer seg i umiskjennelige arktiske omgivelser, der Islands natur og fugleliv spiller hovedroller. 

Klassisk 

Men selve historien er den klassiske alle har hørt ørten ganger før: 
Liten kylling lærer ikke å fly før flokken trekker sørover for vinteren, og må klare seg selv i ulende snøstorm der rovdyr regjerer. 
I denne sammenhengen dreier det seg om en liten sandlo-kylling kalt Pjusken, og hovedfienden er en grisk og krigersk hauk kalt Skyggen. 

Pysete 

Skyggen står klar til angrep hver gang flokken av sandloer flyr i v-formasjon til Island om våren, riktignok godt beskyttet av terner som guider dem trygt inn for landing. 
Den nyklekkede kyllingen rekker som sagt ikke flyvedyktighet før høsten kommer. 
Han er henvist til å gå på føttene i retning et fjernt sted kalt Paradisdalen, der pysete og late fugler har sitt vinteropphold. 

Øredøvende musikk 

Underveis tar en barnløs fjellrype ham under sine vinger, men der er likevel fiender overalt. 
Rever, katter, hauker og en gruppe italienske mus, som trer hjelpende til når det trengs. 
Filmen har fått 6-årsgrense – det skyldes nok en rikelig utfoldelse av rovdyrinstinkter – men som med barnefilmer flest er det jo ikke akkurat spoiling å antyde at katter og rever er mer dumme enn treffsikre. 
Lettlurte er de i alle fall. 

Mer skremmende, etter min oppfatning, er den voldsomme symfoniske musikken som ledsager de fleste scenene. 
Fiolinene overdøver praktisk talt snøstormene, og intet naturbilde får stå uforstyrret av lyd. 

Tilløp til macho-holdninger – gutter må jo være ledere, ellers…- og småklissete følerier trekker også ned helheten i noe som kunne vært et alternativ til de masseproduserte 3D-animasjonene. 
",1
"Dette var faktisk veldig gøy!
Jeg lo i hvert fall. 

«Satiriks på ekte», som lanseres i dag, har noe ironigenerasjonsk over seg, ettersom mye av konseptet går ut på å gjøre narr av den, til tider gravalvorlige, lettkrenkbare og selvhøytidelige offentlige samtalen i Norge. 

Dette er ikke helt som noe annet humorprogram jeg har sett, og det skal godt gjøres i vår tid. 
Kort fortalt er «Satiriks på ekte» som en slags blanding av «Nytt på nytt»-aktige punchlines, skjult kamera, tulle-nyheter, og revy-sketcher. 

Stunts på direkten 

De som følger sånn noenlunde med, har denne uka vært vitne til TV-2-reporteren som ble overrumplet på direkten av masse tullereportere, VGTV-reporteren som på direkten intervjuet en falsk Dag Inge Ulstein (KrF), og komikeren, Yousef Hadaoui, som ble kasta ut av Dagsnytt 18 midt i en humorpris-debatt. 

Dette, og mye mer vi ikke nødvendigvis har fått med oss, har nå blitt klippet sammen til første episode av «Satiriks på ekte». 

Jeg la for eksempel merke til denne tweeten fra Klassekampens elitedebatt i forrige uke: 

@Staales1: 
En person som presenterte seg som «Jeg heter Sol og kommer fra @NRKno» spurte nettopp «hvorfor prøver eliten å skjule at vaksiner fremmer autisme» 

Det var også Satiriks. 
Dermed kan vi ikke være helt sikker på hva som er ekte og ikke framover. 

Lever opp til forventningene 

På forunderlig vis har komikerne greid å gjør disse stuntene til morsom TV. 
Første program har en fin flyt, med gjennomgående høy latter-faktor og en følelse av aktualitet. 
Dermed lever «Satiriks på ekte» faktisk opp til forventningene, selv for kjedelige politikk-nerder som meg, som ble litt skeptisk etter Dagsnytt 18-stuntet, men som nå mener det var så verdt det. 

Det er også noe veldig meta over dette. 
Har Satiriks faktisk klart å hijacke norsk offentlighet? 
For debattene og nyhetssakene vi har hatt den siste tida er en del av helhetsopplevelsen. 

Etter å ha sett første episode virker for eksempel NRK-redaktør Kyrre Nakkims kommentar i forbindelse med Dagsnytt 18-stuntet ufrivillig komisk: 

- Vi legger opp til en seriøs debatt om det vi mener er et seriøst tema. 
Vi inviterer relevante deltakere og vi beklager at noen velger å bruke vår debattarena til humor. 

Underholdende er også humoren som blir laget på bekostning av «influenserne» på Vixen Influencer Awards 2019 og demonstrasjonen mot ulv i Oslo, for et par uker siden. 
Dette vil jeg se mer av. 
",1
"Kjerringa mot strømmen i islandsk tapning
Herlig blanding av komedie og miljøgerilja. 

FILM: 
Islandsk kultur er i sterk medvind for øyeblikket, etter å ha innkassert både Nordisk Råds Litteraturpris og Nordisk Råds Filmpris. 
Sistnevnte gikk til Benedikt Erlingssons herlige, anarkistiske «Kvinne på krigsstien», en salig blanding av thriller, komedie og miljøaktivisme. 

Surrealistisk musikk 

Erlingsson høstet også godord for sin debutfilm, «Om hester og menn» (2013). 
Oppfølgeren er like spesiell, med flotte panoramabilder over karrige islandske vidder og fjell, ispedd surrealistiske musikkinnslag som speiler hovedpersonens humør og situasjon. 
At et tremanns orkester med piano, tuba og slagverk befinner seg i fjellandskapet, eller at tre kvinnelige ukrainske folkesangere står oppstilt utenfor avgangshallen på Keflavik-flyplassen, setter tonen i filmen, bokstavelig talt. 

Dobbeltrolle 

Kvinnen i filmen er 49-årige Halla, imponerende framstilt av Halldóra Geirharðsdóttir som også spiller Hallas tvillingsøster. 
I åpningsbildene spenner hun buen og skyter en kabel over en monstermast som kortslutter både stedets aluminumsverk og resten av strømforsyningen til Islands kraftindustri. 
Hun kaller seg Fjellkvinnen i manifestet der hun gjør rede for sin soloaktivistiske motstand mot globale selskapers inngrep i islandsk natur, angrep på Moder Jord og forbrytelser mot menneskeheten, som hun hevder. 
Myndigheter, politi og presse har et annet spinn på saken og omtaler aktivisten som terrorist, muligens alliert med IS, al-Qaida eller endog Behring Breivik. 

Dilemma 

I det sivile er Halla en elskelig kordirigent med sykkel og bilder av Gandhi og Mandela på veggen. 
Når hun plutselig får beskjed om at en fire år gammel adopsjonssøknad er innvilget, og hun kan dra til Ukraina og hente en liten foreldreløs jentunge, oppstår et stort dilemma i Hallas liv. 
Redde jenta ut av krigsområdet i Donetsk, eller redde naturen på Island? 
Jatakk, begge deler? 
Er det gjennomførbart? 

Filmen bobler av absurd humor – og beholder sin alvorlige undertekst. 
Kombinasjonen er strålende. 
",1
"Den gamle mannen og dopet
88-årige Clint Eastwood i småvittig og sår historie fra virkeligheten. 

FILM: 
Det er sagt om Clint Eastwood at han bare har to uttrykk – med og uten hatt. 
På den annen side har han bortimot 40 filmer på samvittigheten som regissør, så noe befinner det seg åpenbart under den hatten. 

I løpet av det siste året har 88-åringen signert hele tre filmer, og i en av dem – «The Mule» - spiller han igjen hovedrollen, for første gang siden «Gran Torino» (2008). 
Også denne gangen spiller han en gammel krigsveteran, omtrent på hans egen alder. 

Gartner og kurér 

«The Mule» er basert på en sann historie fra The New York Times, om den gamle mannen som ble kurér for et meksikansk narkotikakartell. 
I filmen heter han Earl Stone og er profesjonell dyrker av dagliljer. 
Han reiser USA rundt og vinner priser for de vakre blomstene og bader så heftig i popularitet og oppmerksomhet at han forsømmer kone og barn. 
Når han går konkurs, har han ingenting annet igjen enn en rusten pickup. 

En gjest i en sammenkomst antyder at den gode sjåføren Earl – aldri en bot! – kan tjene noen slanter ved å frakte ting for noen bekjente fra Texas. 
Og dermed er kurérvirksomheten i gang; det blir både sju og åtte turer, flunkende ny pickup og stadig tykkere seddelbunker i hanskerommet. 
DEA-agenten (Bradley Cooper) som jakter på denne superkuréren, har ikke snøring. 

Komikk 

Clint Eastwood forspiller ingen anledning til å lage komikk rundt gamlingen som verken kan sende en sms eller fatte at lesber – «Dykes on bikes» - kjører motorsykler. 
Han driver sine oppdragsgivere i kartellet til vanvidd ved å ta inn på billige moteller, stå i med tvilsomme damer og godsnakke med trafikkonstabler underveis på narkoruta. 

Dette er ikke Clint Eastwoods beste film, her briljerer han mer som skuespiller enn som regissør. 
Men det er mange vittige episoder underveis. 
Dessuten en undertone av sårhet i historien om mannen som har forsømt familien og står tomhendt tilbake. 
Når hans døende kone (Dianne Wiest) spør hvor han har fått alle pengene fra, svarer han: 
«som luksusgigolo». 
Ikke så altfor langt fra sannheten, skal det vise seg. 
",1
"Nicole Kidman er knapt til å kjenne igjen
Actionfilmen «Destroyer» er et fascinerende portrett av en rasende kvinne 

FILM: 
Sminkøren på «Destroyer» og Nicole Kidman kan godt dele æren, for sammen oppnår de en slående effekt: 
Kidman er nesten umulig å kjenne igjen. 

Hun spiller Erin, en grånende FBI-agent med bitre rynker rundt munnen, stiv gange, en fiendtlig tenåringsdatter og et alkoholproblem hun ikke gjør så mye for å skjule. 
Alkoholproblemet og relasjonsproblemet kan spores tilbake til et spaningsoppdrag for sytten år siden som gikk fryktelig galt, og nå dukker det opp et lik som tyder på at samme sak er i ferd med å åpnes på ny. 

Kvinnelig aggressivitet 

Regissør Karyn Kusama slo gjennom med «Girlfight», den gnistrende boksefilmen som også var gjennombruddsfilmen til Michelle Rodriguez. 
I likhet med «Girlfight» er «Destroyer» et studium i kvinnelig aggressivitet, i ressurssterke, men rasende hovedpersoner som nekter å tilpasse seg og som har det i seg å være destruktive. 

Kidman er flott: 
Ansiktet hennes er ofte en lukket maske, men viser likevel at Erin er en person som bærer på tunge, indre ryggsekker fulle av ydmykelse, ensomhet og hevnlyst. 
I tillegg er hun en mer optimistisk, sytten år yngre versjon. 

Skjødesløs krim 

Omgivelsene er ikke helt på samme nivå. 
Representanter for politiet stikker innom og sier polititing, men selve krimplottet og etterforskningen er såpass skjødesløst behandlet at det går utover det ujålete, ofte skitne visuelle uttrykket. 
Dette er heller ikke en historie som kler overdreven bruk av sakte film og høytidelig musikk, som regissøren ikke har klart å motstå. 
«Destroyer» er best når den er taus og tett, og lar ansikt og automatvåpen tale. 

To bankran står sentralt, og begge er fanget av et kamera som får frem trykket og den høyst reelle livsfaren for de involverte, noe lystigere bankranfilmer ikke alltid tar seg bryet med. 
Det er under et av disse ranene at Erin, einstøingen som aldri finner de rette ordene i møte med sjefen eller barnet, handler sikkert og kontant; det stadig fascinerende fokuset i en film som ikke helt lever opp til henne. 
",1
"Dokumentar om skandale-festival:Noe av det flaueste jeg har sett 

Dokumentaren om den skandaløse Fyre-festivalen er både til å le og rase av. 

TV: 
«Jeg har kjøpt en øy på Bahamas, og vi skal ha musikkfestival der». 

Dette er mer eller mindre hele salgspitchen til mannen bak den nå famøse festivalfadesen «Fyre», som Netflix har laget en helaftens dokumentarfilm om. 
Fyre var et dødsdømt forfengelighetsprosjekt som eskalerte fullstendig ut av kontroll, laget av, for og med idioter som representerer det verste av influencer-kultur, ukontrollert kapitalisme og hedonistisk guttastemning i uskjønn forening. 

Dokumentaren det har resultert i unnlater å bruke sterke formgrep eller polemiske føringer. 
Det trengs heller ikke, det holder i massevis å la historien fortelle seg selv, i form av talking heads-intervjuer med mange av de involverte i ettertid, og arkivopptak fra da skandalen utfoldet seg. 

Og for en historie det er. 

Dette kunne like så gjerne vært en episode av «The Simpsons», eller «Silicon Valley»-versjonen av «This is Spinal Tap». 
Nok en gang bekreftes Poes lov: det er bortimot umulig å skille virkelighetens ekstreme mennesker og miljøer fra en parodi på dem. 

Dette her er faktisk noe av det flaueste jeg har sett på lenge. 

Hashtag nevemagnet 

Det hele startet med en app. 
Gjør det ikke alltid det? 
I et sånt insisterende hipt kontorlandskap, der folk ruller inn på kontoret ditt på airwheels, og arbeidet synes å bestå i å snakke om visjoner og hashtagger snarere enn hva man skal lage og hvordan man skal gjennomføre det. 
Blant erke-amerikanske dudebros og nevemagneter med navn som Mdavid og altfor kuratert ansiktshår, fikk noen den briljante ideen om å lage «tidenes festival» for å promotere musikkbooking-appen Fyre (fordi bokstaven i tydeligvis ikke er pheeet nok). 

Fesitvalen skulle være på en privat øy på Bahamas, så klart. 
Som tidligere hadde tilhørt Pablo Escobar, naturligvis. 
For hvor eeeepisk chill hadde det ikke vært å leve livet til en narkobaron og lounge på en kritthvit strand, omgitt av paraplydrinker og supermodeller i små bikinier? 
Jo, også skal det vel sikkert være noen band der også. 
Men sånne ting blir sekundært, det Fyre skulle være var en drøm, en tilstand. 
Instagram i levende live. 

Ironisk nok ble det det på en helt annen måte enn arrangørene hadde sett for seg. 

Oransje firkant 

Influencere og supermodeller ble hanket inn for å selge hypen før noe som helst annet enn markedsføringskampanjen var avklart. 
En reklamefilm ble laget, og den mystiske lanseringen bestod av en synkronisert SoMe-publisering av en oransje firkant. 
Og som for å bekrefte alle kyniske reklamefolks innøvde partymonolog: alle bet på, for de visste ikke hva det var, de bare visste at de måtte ha det. 
Festivalen ble utsolgt med en gang. 

Men så var det det med å faktisk gjennomføre den, da. 
I en stadig stigende serie av idioti, arroganse, umulige løfter og komplett skjødesløshet, bygges det opp til en uunngåelig katastrofe i sakte film. 
Tiden er for knapp. 
Økonomistyringen er fraværende, gjerne med penger som ikke engang finnes. 
Øyas infrastruktur har ikke sjans til å huse 6000 overprivilegerte, kravstore festivalgjengere. 

Og det var før værgudene bestemte seg for å få sin del av moroa. 

Vannscooter 

I stormens øye står «hjernen» bak det hele, gründeren Billy McFarland. 
Hva skal man si om Billy McFarland? 
Hvis vannscootere og firhjulinger hadde vært et menneske, hadde de vært ham. 
Han har talegaver som kan hanke inn investorer, men ingen skrupler på hva han lover, og total mangel på konsekvenstenkning. 
Dette er sånn det går når man aldri har måttet forholde seg til den virkelige verdens konsekvenser. 

Hans største claim to fame før Fyre var å ha lansert et kredittkort for millennials, hvis hovedsalgspunkter var at det var iøynefallende, og laget av metall så det klunket ekstra høyt når man slengte det i bordet. 

McFarland er omgitt av et hoff av tilretteleggere, som til tross for en mer ydmyk og selvreflekterende rolle i filmens retrospektive intervjuer, der de ler og raser om hverandre, lot seg blende av drømmen om glamour, og å være med på noe helt unikt, og bidro til å opprettholde McFarlands svindel til et punkt hvor det ikke bare gikk på økonomien løs, men også på liv, helse og små lokalsamfunns fremtid. 

Mannen har ingen grenser, han ber en av sine nærmeste samarbeidspartnere, en godt voksen, homofil mann, om bokstavelig talt å prostituere seg for å få tollvesenet til å slippe løs en frakt med flaskevann. 

Og selv lenge etter at de er godt på vei over stupet, vedvarer selvbedraget om at man fortsatt kan lande på beina. 

Douche-pokalypse 

Når douche-pokalypsen omsider inntreffer, og gjestene mot alle odds faktisk ankommer øya, begynner filmen virkelig å sitre. 
For oss som får litt åndenød bare av å tenke på ølkøen og toalettområdene på Øyafestivalen, er dette som å se en skrekkfilm. 
Det er et mirakel at ingen liv gikk tapt. 

Og så, i en skjebnens ironi, blir det samme internettdyret som skapte den tomme hypen rundt festivalen også dens bane, i det kollapsen etter hvert blir et viralt fenomen, der dummedagen dokumenteres på SoMe i sanntid av hundrevis av influencere og mobilkameraer. 

Ikke at man feller en eneste tåre for bloggere som må ta til takke med nødtelt fremfor strandvillaen de er lovet, investorer med mer penger enn de vet hvor de skal gjøre av, eller bortskjemte festivalgjengere med navn som William Needham Finley den fjerde, som må spise brødskiver med gulost i stedet for den forespeilede luksusmaten. 
Det er først når vi får møte de lokale arbeiderne og underleverandørene, som må sitte igjen med kaoset og regningen, utnyttet og ubetalt, at dette virkelig blir ekkelt. 

For festivalens endelikt som internettvits, og det at McFarland for øyeblikket soner fengselsstraff for bedrageri, endrer ikke det faktum at den tomme, ansvarsløse iscenesettelseskulturen som la til rette for alt dette, lever videre til å dudebro’e en annen dag, og det er alltid noen lenger nede i hierarkiet som må betale prisen. 

Fyre-festivalen blir stående som et symptom på vår tids aller verste tilbøyeligheter. 
Det gjør denne dokumentaren til noe langt mer enn en beretning om noen tullinger som laget keiserens nye festival. 

Det er både til å le og rase av. 
",1
"Når superheltene må tvangsinnlegges
Kultregissør med forsvar for et liv utenfor tegneseriene. 

FILM: 
Noen som tror på superhelter? 
Hollywood gjør, i alle fall på superheltenes kommersielle potensial. 
Men i virkeligheten? 
Er de en slags genetiske mutanter eller simpelthen oppblåste ego’er i sterkt behov for psykoterapi? 

Slik er dilemmaet i M. Night Shyamalans nye film, «Glass». 
Alle som noensinne har anmeldt eller gjenfortalt biter av en Shyamalan-film, har erfart risken for å få en bøtte isvann ned i nakken. 
Ett ord for mye er «spoiling» i særklasse. 
Jeg våger likevel å si at «Glass» er en metahistorie om superhelters mulige eksistens utenfor tegneserieheftene. 

Trilogi 

Den nye filmen er tredje del av trilogien som startet i 2000 med «Unbreakable» og fortsatte i 2016 med «Split». 
Skikkelser fra persongalleriet går igjen her. 
David Dunn (Bruce Willis) som «Oppsynsmannen», en slags selvoppnevnt hevner i regnponcho. 
Massemorderen Kevin James McAvoy), også kalt «Horden», fordi han innehar 24 forskjellige personligheter av begge kjønn og varierende alder, innbefattet det grusomme «Udyret». 
Tredjemann, Mr. Glass (Samuel L. Jackson), er mesterhjernen i en skrøpelig kropp lenket til en rullestol. 

Stormannsgalskap 

I «Glass» møtes de tre superheltene under det de nok vil anse som uheldige omstendigheter, dvs. fanget og tvangsinnlagt for å gjennomgå avansert behandling/avvenning under en psykiater (Sarah Paulson) som har fått tre dager på seg til å helbrede utskuddene. 
Og med helbrede mener hun å overbevise dem om at de ikke er så supre, bare ekstreme tilfeller av stormannsgalskap. 
Dr. Ellie 
Staple har rasjonelle forklaringer på alle deres bragder; de har nok bare pumpet muskler på treningsstudio. 
I verste fall kan hun trenge inn i heltenes frontallapp for å fikse på vrangforestillingene. 

Er det skummelt? 
Er det kreativt? 
Jeg vil si ingen av delene. 
Til superhelt-film å være er «Glass» forbausende blottet for action. 
Til Shyamalan-film å være er de overraskende poengene mest nedturer. 
",0
"Butikktyvene som stjeler våre hjerter
Kore-edas Gullpalmevinner er en hjertevarm versjon av en dramatisk nyhetssak. 

FILM: 
Det som befinner seg i butikken, er det ingen som eier ennå. 
Slik er filosofien til den japanske familien i Hirokazu Kore-edas film «Shoplifters». 
Altså kan det knapt kalles tyveri, det som far og sønn har gjort til sitt levebrød. 

Overlevelse 

Kore-eda er en uovertruffen mester i å skildre uheldige familier som mot alle odds henger sammen i en slags hverdagssolidaritet. 
I likhet med den rørende «Nobody Knows» fra 2004 er også «Shoplifters» basert på en autentisk nyhetssak fra det moderne Tokyos fattige nabolag, der folk bor tett, tilfeldig og ofte på nåde. 
Kore-eda har åpenbart et eget blikk for forsømte barns strategier for å overleve. 
For «Shoplifters» ble han belønnet med Gullpalmen i Cannes, og filmen er også Japans Oscar-kandidat. 

Koder 

Familien i dette tilfellet består av ekteparet Osamu (Lily Franky) og Noboyu (Sakura Nao) som utad jobber henholdsvis på en byggeplass og i et vaskeri. 
Begge stjeler, nasker og lever av det de får solgt. 
Husets bestemor (nå avdøde Kirin Kiki) er den som offisielt bor i deres trange leilighet, der ungene sover i skap eller på kjøkkengolvet med de voksne. 
En halvvoksen jente opptrer på peepshow; den lille gutten har lært seg avansert kodespråk med fingrene til bruk under butikktyveriene. 

Kidnapping 

En kald kveld kommer far og sønn over en forfrossen liten jentunge på seks-sju år, som de tar med seg hjem. 
Hun har blåmerker, tisser i sengen og har andre tegn på være mishandlet. 
Teknisk sett begår de en kidnapping, men ingenting er tradisjonelt i denne familien; å forbarme seg over lille Yuri – eller Lin, som de kaller henne når de har klippet håret hennes – er en omsorgsfull forpliktelse i deres øyne. 
Det er en fordel å kunne velge sin familie, som husets mor sier. 

Vending 

Filmen tar en dramatisk vending etterhvert som lag på lag av familiens historie er avslørt. 
Vakre detaljer, underlige omstendigheter og hjertevarme gjennomsyrer atmosfæren i «Shoplifters» og gjør den til en unik opplevelse. 
",1
"Herlig å se smarte folk som hater hverandre
Litt «House of Cards» med pudderparykk, litt lesbisk trekantdrama, litt Monty Python, bare herlig. 

FILM: 
Så herlig det kan være iblant å se smarte folk som hater hverandre. 
Og så er det, kanskje, litt kjærlighet et sted der inne også. 

Men «The Favourite» er først og fremst en ganske slem film som får deg i veldig godt humør, en frydefull sort komedie i storslagne og klaustrofobiske omgivelser, nærmere bestemt ved hoffet til dronning Anne av England på begynnelsen av 1700-tallet. 
Dronningen (Olivia Colman) er syk, kanskje med en udiagnostisert mental lidelse og ute av stand til å ta avgjørelser. 

De avgjørelsene tar den vakre Lady Marlborough (Rachel Weisz) mer enn gjerne på hennes vegne, og i begynnelsen har hun dronningen i sin hule hånd og styrer i praksis landet. 
Inn i det hele braser Abigail (Emma Stone), en tjenestejente som har vært gjennom et sosialt fall og ser etter muligheter til å klatre oppover klassestigen igjen. 

Dermed er konstellasjonen på plass for det som er et infamt og overdådig maktspill, dels «House of Cards» med pudderparykk, dels pikant trekantdrama, dels dannelsesroman og dels Monty Python. 
Og dels noe mer. 

Campy maktspill 

«The Favourite» er den tredje engelskspråklige filmen til den umiskjennelige greske filmskaperen Yorgos Lanthimos, etter «The Lobster» og «The Killing of a Sacred Deer», begge med Colin Farrell i hovedrollen. 
Lanthimos har en forkjærlighet for små, sosiale drivhus med høy luftfuktighet, lukkede universer som følger sine egne og ofte absurde regler, som på innfløkt vis får frem noen dypt menneskelige instinkter og behov. 

I «The Lobster», der Colman og Weisz også sto på rollelisten, handlet det om et tenkt samfunn der single mennesker blir hentet inn, plassert på et hotell og gitt en tidsfrist til å finne en partner. 
De som ikke lyktes, ville bli forvandlet til et dyr. 
Dette svært så konstruerte scenariet ble utgangspunktet for en historie som sa mye om frustrasjonene når kjærligheten uteblir og vilje og ytre press viser seg å ikke være nok til å få det til. 

Suveren dronningbie 

«The Favourite» er forankret i virkelige historiske hendelser, men har visse likhetstrekk: 
Også her er det snakk om et miniatyrsamfunn, med sine egne lover og sine egne besettelser, der en håndfull mennesker prøver å unngå å ende opp som akterutseilte. 
Weisz’ Lady Marlborough fremstår først som den suverene dronningbien, som har full kontroll både på den forvirrede dronningen og den ydmyke nykommeren. 

Men Abigail, sitt oppriktige oppsyn til tross, er også en som er i full stand til å gripe de muligheter som måtte oppstå. 

Perfekt casting 

Alle har forskjellige sterke og svake punkter, områder der de har makt og der de er avmektige, og prøver å angripe og forsvare seg som best de kan. 
Selv dronningen, en barnlig skikkelse som ikke er på favorittenes nivå, aner etter hvert instinktivt hvilken makt hun selv har og hvordan den kan brukes. 

Trioen er noe nær perfekt castet, og finner en passende, lett, campy tone i spillet sist. 
Men aller best er kanskje Colman, en eminent skuespiller som i de senere år har fått et bredere publikum gjennom rollene i «Broadchurch» og «The Night Manager», og som nylig vant en Golden Globe for rollen i «The Favourite». 
Hennes Anne er en ensom kvinne fanget i en labyrint, med mange lag mellom seg selv og verden og avhengig av fortolkere og rådgivere. 
Selv når hun deler ut ørefiker, ikke minst da, lyser det sårbarhet av henne. 

Deilig å se på 

Hele forestillingen ser fabelaktig og uvirkelig ut. 
De forseggjorte kostymene og de absurd store pudderparykkene er i sort og hvitt, slik at hovedpersonene fremstår som utålmodige sjakkbrikker på et sjakkbrett ingen av dem har oversikt over. 
Det er deilig å se på. 
",1
"Jennifer Lopez er hylende utroverdig.Igjen. 

Jennifer Lopez er spektakulært lite troverdig som butikkmedarbeideren som får en gyllen sjanse 

FILM: 
Det er ikke godt å si hva som er minst troverdig i «Second Act». 
Jennifer Lopez gjør igjen et iherdig forsøk på å minne om at hun egentlig, innerst inne, fremdeles er Jenny from the Block. 

Det gjør hun i rollen som Maya, en sandblåst butikkmedarbeider som bor i en påfallende stor leilighet sammen med en nesegrust beundrende kjæreste (Milo Ventimiglia). 
Men ledelsen verdsetter ikke Mayas erfaring og ansetter en tufs med universitetsgrad som mellomleder. 

Men Maya har venninner, som alle er mindre filmstjernepene og mer sassy, og som derfor kan fylle den litt nedverdigende komedierollen det er å sette mot i den billedskjønne heltinnen mens hun kan forbli i hva-da-lille-meg-modus. 

«The Apprentice»-aktig 

Snart er Maya, høyst motvillig, utstyrt med falsk cv og jobbintervju hos en kosmetikkgigant. 

Det stotrende intervjuet hennes viser seg å være akkurat det de vil ha, referanser er det ingen som bryr seg med, og snart skal Maya bryne seg i det som i praksis er en uttværet og Donald-løs versjon av «The Apprentice». 
Smertefulle hemmeligheter dukker opp. 
Lurer du på om det er en makeoverscene på en luksusbutikk involvert? 
Nei, du gjør ikke egentlig det, gjør du vel. 

Divaens film 

«Second Act» vil fremstå som en historie om en tøff underdog og en type kunnskap som undervurderes, men er egentlig en mulighet for en diva til å være diva. 
Filmen fremstår bare som en i overkant glamorøs kulisse for å få J.Lo til å skinne, til å kle seg opp og gjøre entré og danse forførerisk og overvinne de store gutta. 

Ellers er det påfallende hvor mange konserner i amerikansk underholdningsfilm som er styrt av en faderlig patriark med hjertet på rett sted, men som dessverre iblant blir villedet av glatte statusjegere lenger ned på rangstigen. 
Det er altså verken konsernet eller sjefen det er noe i veien med, det er mellomsjiktet, streberne. 

I «Second Act» blir ironien komplett ved atden snille direktøren for det hele spilles av Treat Williams, hippien som manet til opprør mot øvrigheta i «Hair». 
Treat, du vant slaget, men jeg tror du tapte krigen.. 
",0
"Vi som jobber i den hersens pressen har noe å lære av Henrik Thodesen
Men, det kunne vært hakket frekkere manus i bunnen her. 

TV: 
Så nå skal vi raske samme en neve navlelo sammen med en gjeng mer eller mindre morsomme norske standupkomikere også nå? 
Hæh? 
TV3 ass. 

Men, vi så fire av åtte episoder og maktet å få en tanketom hjerne til å tenke litt: 
Jøss, dette funker brukbart. 

Ja, noe er veldig internt, noe er kleint (bevisst) og noe burde hatt meget stram regi og det er andre ting som ikke gir gapskratt (det er ikke en slik serie heller), og summen er at vi nok kommer til å se resten også. 

Forsonende trekk 

Hva er det vi snakker om? 
Jo, Henrik Thodesen i den nye humorserien «Henrik Uber alles». 
Denne har veldig mange forsonende trekk, nemlig. 
Ja, du trekker (iik) på smilebåndet flere ganger, men Thodesen og serieskaperne har skjønt at de ikke behøver å trekke episodene ut i det vide og det breie. 

Her er det kuttet ned slik at vi som seer makter å henge med selv om noen dialoger og noen situasjoner er litt stillestående, og noen av replikkene er vel platte. 

Men, heldigvis er det ikke ofte vi får lyst til å sette over kaffe, te og kakao, men vi blir med på de fleste bilturer i Oslos gater sammen med Henrik Thodesen bak det ulovlige Uber-rattet. 

Thodesen spiller en parodiert utgave av seg selv, noe de fleste andre i serien også gjør. 
Slik det litt uoriginalt gjøres etter mønster fra USA og de som har hengt med siden tidlig Seinfeld og Larry David etc., med mer. 

Gamle latterkuler 

Grunnideen er: 
Henrik Thodesen, som har et morsomt oppsyn og en utsøkt diksjon, lever i ei boble der han på overtid skummer fløten av gamle latterkuler. 
Hans komikervenner i hovedstaden gjør større og større suksess. 

Dette både i spillefilmer, på Latter, på TV og med Bonde Tusvik-podkast. 
Henrik sliter der han sitter foran Macen med ett ord på skjermen, «Show». 
Ganske triste saker. 

Bedre blir det ikke av at han også sparken fra TV3, ikke blir invitert på gallafest og det meste går helt i tullball. 
Hans pengeforbruk er fortsatt stort. 
Han er uten kjæreste og han liker egentlig ikke det han kaller for Tinder-kjafset. 

Lure NAV 

Han forsøker også å lure NAV. 
Det blir pinlige og litt vel forutsigbare saker, men Henrik har heldigvis en svindyr bil som motvillig blir hans nye arbeidsplass, i skjul. 
Henrik blir Uber-sjåfør. 
Han må jo få inn gryn. 
Holde en viss fasade. 

Men, det er ikke bare, bare for en avdanket humorist det å få kunder i baksetet som kjenner ham igjen og slenger med leppa og vil ha selfies. 

Seriens beste scener finner sted i bilen med diverse forskjellige snåle kunder. 
I tillegg er det ganske bra da han oppsøker bestevennen, doktor morsom, Jonas Kinge Bergland. 

Stian Blipp-angsten 

Vi må ei heller glemme den stadig tilbakevendende maren ved navn suksess i form av Stian Blipp. 
Dette er et fint grep. 

Men, de klart beste innfallene er riktignok med Thodesens gamle makker, Odd-Magnus Williamson. 
Han er breial og gira. 
Bravo. 
Sistnevnte er forresten den av kjendisvennene som det virkelig svinger av på de fleste fronter, alt dette mens Henrik glir inn i rollen som den nye Uber-mannen. 
Det beste øyeblikket kommer fra et event der begge de gamle vennene er med. 

Thodesen skal gjøre en liten jobb for et lite, elektrisk firma. 
Odd-Magnus er hyret inn, med høy hyre, av en storbank. 
Tristessen her er at Henrik kler seg ut som Bettina for å hente inn 7500 kroner. 
Dette får eks-Tina, Williamson, til å tilte på flere plan, meta-metagøy. 

Selvparodiering 

«Henrik Uber alles» vil nok ikke gå inn i norsk humorhistorie med de største gullbelagte bokstaver, men det er ganske så gøy med slik selvparodiering. 
Vi som jobber i den hersens pressen har noe å lære. 
Vi som ikke evner å le ordentlig av oss sjøl, men helst av alle andre uber aller. 

PS: 
Og, da har vi spart kanskje noe av det uber aller morsomste til slutt, det er ånden i lampa som rir Henrik den etter hvert så blakke komiker. 
Vi snakker om den skallede banksjefen fra den helvetes «Luksusfellen», Hallgeir Kvadsheim. 
Hallgeir kler den sleipe moralistrollen meget vel. 
Gjeld skal følge gjeld uber alles. 
",1
"James Bond på valium
Dessverre helt uten nerve, noen vinnende vesen eller spenning. 

TV: 
Lørdag 12. januar kan du ta fram sin indre speider. 
Eller åpent stå fram hvis du liker og har lekt en eller annen form for ninja, detektiv, politi og røver og gjemsel. 
Eller hvis du elsker spionfilmer, kan Hakkespettboka utenat, ikke får nok av 007, inspektør Snusen og Jason Bourne, ja, da er det bare å benke seg ned og ta del i NRKs nye realityserie, «Den ultimate agent». 

I ti programmer kan vi følge denne leken som foregår innenfor sfæren agentvirksomhet. 
Det starter opp med to lag bestående av åtte personer på hvert lag hentet fra vidt forskjellige yrker og samfunnslag i Norge. 
Hele bunten reiser til Budapest der det ene laget blir hetende Buda og det andre Pest. 
Konkurransene kan begynne. 
Byen er utrygg. 
De norske hobbyagentene virrer rundt med rett til å feile, le, banne og leke. 

Det er lagt opp slik at vi-vil-være-agenter skal lære seg diverse tricks underveis: 
Hvordan skygge og hvordan reagere hvis du blir forfulgt, sikre spor, ta fingeravtrykk, ta hemmelige bilder, se og ikke bli sett, mange andre hemmelige oppgaver og koder. 
Deltakerne skal også forsøke seg innenfor kjøring av tanks, skyte med skarpe skudd og selvsagt skal det gå veldig fort, både til vanns og til lands. 

Alt det vi mange ganger har sett på film og i diverse TV-serier siden tidenes første doktor Watson. 
«Den ultimate agent» programledes av NRK-journalist Martin Giæver. 

Deltakerne får testet seg i team, alene, både fysisk og psykisk, og vi får også se om de makter å løse oppgaver under ekstremt stress og press. 

I en hel måned er de voksne folkene på plass i Budapest der de også får opplæring av eksperter, og ellers blir de også trent opp i det dunkle faget agent. 
Realityserien er lagt opp slik at i hver episode får lagene to oppdrag: et oppdrag ute i felt og et såkalt hovedoppdrag. 
Det laget som taper hovedoppdraget må, via sin teamleder, velge ut tre stykker som deretter må bale i den militære hinderløypa som kalles «Flukten». 
Her ligger det et snev av spenning, et snev. 

Den av deltakerne som taper flukten må dessverre si tusen takk, det har vært et eventyr. 
Og, deretter reise hjem med retten til å gråte. 
Om ti lørdager får vi vite hvem som er igjen alene og som kan komme hjem til ulvestaten Norge som den ultimate agent. 

Men, denne lørdagsreisen er det liten vits å være med på for andre enn nære venner, noe familie og noen kollegaer på de respektive arbeidsplassene. 
«Den ultimate agent» er en dvask selskapslek med diverse kamera på slep. 
Humørløs? 
Ja, kanskje det. 
Kanskje det, gitt. 
Beklager. 

Uansett, lisenspengene blir her svidd av på et konsept som er nesten helt uten nerve, som mangler et eller flere vinnende vesen, med altfor mange cocky deltakere og første episode var uten et element av ekte spenning. 
Påhitt etter påhitt. 
Trøtte saker. 

Vi våger den delikate påstanden at samtlige deltakere etter fem sekunder ville fått beskjed av selveste Miss Moneypenny om å reise hjem, drikke en kopp varm sjokolade eller svart te med melk. 
Og, la det bli med det. 

Hører vi James Bond på valium? 
",0
"- Dypere enn mange animasjonsfilmer
«Dragetreneren 3» har utsøkt animasjon, et rufsete plott, og noen fine betraktninger om å bli voksen 

FILM: Noen, antagelig ganske mange, i det enorme produksjonsapparatet bak «Dragetreneren»-serien har en stor kjærlighet til detaljer. 
Jeg håper de får anerkjennende nikk under neste medarbeidersamtale. 

Animasjonen i den tredje filmen i serien er nemlig utsøkt. 
Fliden synes i den omhyggelige komposisjonen av de stemningsfulle landskapene. 
Bare måten en lykt kommer til syne gjennom et disig landskap er gjort med stor forståelse for det poetiske potensialet, også i en scene som strengt tatt bare er en liten avsats før et stort slagsmål bryter løs. 

Omhuen er også lett å spore i ansiktene som fyller kinolerretet, kanskje særlig trekkene til vår helt, Hikken. 
Både som ung mann og i tilbakeblikkene til barndommen er trekkene hans fulle av undring, usikkerhet og eventyrlyst, og de forskjellige uttrykkene driver over ansiktet hans som lette skyer. 

Dypere klangbunn 

I «Dragetreneren 3» har Hikken gjort vikinglandsbyen sin til et slags eksil for alskens drager, som iblant er litt større og voldsommere enn hva omgivelsene helt tillater. 
Han flyr fremdeles rundt på dragen sin, Tannløs, og er litt usikker på akkurat hvor tett han er knyttet til kjæresten Astrid. 
Disse grubleriene må han sette på vent når den peroksidblonde dragejegeren Grimmen får landsbyen og Tannløs i sikte. 

Et annet tiltalende trekk er at «Dragetreneren 3» har en klangbunn som er litt dypere enn den ytre handlingen. 
De tre filmene er ikke bare nye runder i et gammelt spor. 
Hikken er synlig eldre for hver gang. 
Og den siste filmen behandler, ganske subtilt, de blandede følelsene knyttet til å bli voksen, til et nytt stadium der lekekameratene du baser rundt med, ikke lenger er dine nærmeste. 
Man må knytte andre bånd og inngå i andre forpliktelser. 

Umotivert handling 

Men oppfinnsomheten har i denne omgang gått så tungt inn i det visuelle at det har blitt lite igjen til selve historien. 
Den er oppstykket og ofte dårlig motivert. 

Når vikingbyen tidlig i filmen utsettes for et angrep, er det ikke for at inntrengerne skal stjele dragen - de vil bare fortelle at de kommer til å stjele dragen. 
Hvis denslags får deg til å stille ubekvemme spørsmål om hvorfor, er det på tide å lukke ørene og nyte det neste svimlende dragestupet gjennom luften. 
",1
"Joda, hun blir pen med en gang hun tar av seg brillene
«Blue Iguana» er en kopi av noe som en gang var friskt og frekt. 

FILM: 
Ikke lenge ut i «Blue Iguana» føles det naturlig å undre seg: 
Hva er egentlig sjarm? 
Ikke fordi filmen er så sjarmerende, men fordi den er påfallende usjarmerende. 

Dette til tross for at den er en hyllest til en type filmer som på åtti- og nittitallet var kjent nettopp for sin respektløse sjarm: 
De blodige og rappkjefta actionfilmene der kjeltringer i utstudert dårlige klær leverte lakoniske og ofte absurde replikker mens blodet fløt. 
Sam Rockwell, Oscar-vinner av fjoråret, mangler også nettopp dét som har kjennetegnet de nesten tegnefilmaktig karismatiske rollene han har spilt før: 
Sjarm. 
Kanskje har det å gjøre at både han, og filmen som sådan, anstrenger seg for mye for å sjarmere. 

Trivelige og utrivelige forbrytere 

Det er de små, trivelige forbryterne som slåss mot de litt større, langt mindre trivelige forbryterne i «Blue Iguana», fortalt med karakteristiske knallfarger, krappe kutt og sakte film. 
Rockwell og Ben Schwartz er ute på prøve, men ramler tilbake inn i livet på skråplanet så snart anledningen byr seg. 

Anledningen er Katharine (Phoebe Fox), en britisk advokat med et problem. 
Snart befinner guttene seg på feil side av Atlanteren, litt flere folk enn strengt tatt nødvendig har dødd, og penger og juveler er på avveie. 

Av med brillene 

Fox er det beste ved «Blue Iguana»: 
En lavmælt og anspent person med en stor appetitt, tvilsom bordskikk og store reservoarer av ren kompetanse. 
At hun kjøres gjennom tar-av-seg-brillene-og-blir-pen-kverna må i denne sammenhengen sees på som et metagrep. 
Nest best er Peter Ferdinando som gjenglederen Deacon, en konstant apoplektisk sadist som noen ganger får ganske så forståelige utbrudd av fortvilelse over at håndlangerne ikke følger med på nyhetene eller at moren er så ubehøvlet. 

Blass etterligning 

Ellers fremstår filmen som en blass etterligning mer enn et uttrykk for selvstendig talent. 
Gjeng-mot-gjeng-plottet er forutsigbart og uinspirert. 
Verst er det likevel at regissør og manusforfatter Hadi Hajaig tror at «Blue Iguana» er vittigere enn hva den er. 

Det er aldri noe godt tegn når kamera dveler lenge ved reaksjonsbildene etter at noen har sagt noe som skal være morsomt, ekkelt, eller ekkelt-morsomt. 
Det er som om Hajaig tror publikum må forklares at dette er gøy, istedet for å bare oppleve det. 
Men av alle ting du kan få inn med teskje, er flau humor kanskje det som smaker dårligst. 
",0
"Troverdig når de snakker om «forskjellen på å elske og å pule»
Norsk ungdomsfilm med realistisk bilde av moderne oppvekst. 

FILM: 
Kan man tenke seg en ungdomsfilm som ikke avslutter med et skoleball? 
Når det er sagt, må det straks fastslås at norske «Psychobitch» skiller seg klart ut fra den amerikanske dusinvaren. 
Dette er en djerv film som tar det å være ung på alvor, langt utover problematisering av dop og festing. 
Martin Lunds film handler om de gjengse hverdagstingene, de som i sum skaper de nesten uforståelige grensene mellom det å være innafor og utafor. 

Konformitet 

Man kan kalle det i-landsproblemer, men det psykologiserende begrepet «generasjon prestasjon» treffer her. 
Normaliteten dreier seg om å strebe etter å være flink – skoleflink, veltrent, populær og ikke skille seg ut på noen negativ måte. 
Resultatet framstår ofte som en gjeng kliss like tenåringsjenter som alle har langt, blondt hår, make boblejakker og Uggs. 
Den som frivillig eller ufrivillig bryter konformiteten blir mistenkeliggjort, oversett eller utstøtt. 

Martin Lund - med filmer i barne- og ungdomssegmentet bak seg som «Knerten gifter seg» og NRK-serien «Kampen» - har i «Psychobitch» tatt tak i utbryterrollen. 
I en 10.klasse på Gjøvik ungdomsskole introduserer han rebellen Frida (Elli Rhihannon Müller Osborne), jenta som er aggressivt annerledes. 
Hun blir øyeblikkelig utstøtt, men tar igjen. 

Hun introduseres i filmen fra toppen av skoletaket, mens klassen hennes står på bakken og kommenterer at hun er oppmerksomhetssøkende, har forsøkt å ta livet av seg før, men «klarer ikke engang det». 
Hun har det med å styrte ut av timene, også når de andre øver på å gå polonese til skoleballet: 
«Jeg visste ikke at polonese var et fag!» 

Fridas rake motsetning er klassens ledertype Marius (Jonas Tidemann). 
Han er sosial, ansvarlig og så skoleflink at foreldrene viser fram hans engelskkunnskaper foran middagsgjester. 
Faren (Henrik Rafaelsen) skryter uhemmet av gutten. 
Martin Lund utvikler dette poenget seinere i filmen, som for å demonstrere den håpløst velmenende foreldretypen som tror de gjør avkommet gode og trygge ved å overøse dem med ros. 
Slike friksjonsløse voksenreaksjoner blir nådeløst gjennomskuet av unge som strever med usikkerhet og prestasjonsangst. 

Bad ass image 

Marius og Frida skal være på studiegruppe sammen og konfronterer hverandre umiddelbart. 
Hun klistrer brødskiven hans til vinduet og han spytter i colaen hennes. 
Det ender med nevekamp og skrubbsår og vi aner et gryende frastøtings-/tiltrekkingsforhold. 
Den psykologiske utviklingen hos en flink og akseptert gutt som ikke våger å vedkjenne seg positive holdninger overfor en med «bad ass image», er nydelig ivaretatt av Jonas Tidemann. 
Han spriker mellom ønsket om å være alfahannen som erobrer klassens troféjente, Lea (Saara Sipila-Kristoffersen), og den som i det skjulte viser omsorg – og, gud forby, interesse - for utskuddet Frida. 

Filmen er preget av små, fine detaljer som jeg tipper målgruppa vil kjenne seg igjen i. 
Dialogen er realistisk, rett på sak: 
«Du digger å være den føkkings psykobitchen». 
Og her er det jentene som utsetter gutta for sexpress, fordi det å bli pult er det mest åpenbare tegnet på at man ikke blir avvist. 
Å være ung er som kjent for jævlig! 

Snakke om 

Den autentiske bloggeren «Helsesista» opptrer i filmen i en scene der klassen er kalt sammen for å «snakke om» et selvmordsforsøk. 
De sitter i sirkel og forteller om problemer og psykologtimer, helt til noen påpeker at de mest vellykte også er de flinkeste til å snakke om hvor «sjipt og dårlig» de har hatt det. 
Det er godt sett i en film som både oppleves som treffsikker og vesentlig. 
",1
"Lover godt for «Black Mirrors» framtid
«Bandersnatch» er umulig å leve seg inn i. 
Det er sannsynligvis meningen. 

Å avfeie «Black Mirror»-skaper Charlie Brookers ferskeste påfunn som gimmicky er litt som å kritisere «Paradise Hotel» for å ha fokus på sex, eller en fotball for å være rund – det er liksom selve poenget. 
I stedet for en full sesong av den bekmørke (og høyst ujevne) scifi-satireserien, fikk vi i romjulen sniklansert en slags interaktiv film – en digital versjon av barndommens «Velg ditt eget eventyr»-bøker, der man etter hvert kapittel fikk to valg om hvordan man ville at hovedpersonen skulle handle videre, og sånn sett fikk en illusjon av å være med på å styre handlingen og påvirke utfallet. 

Meta-lag 

Åttitalls- og nerdenostalgien omfavnes stilsikkert fra første øyeblikk. 
Vi befinner oss i England i 1984. 
Den 19 år gamle videospill-koderen Stefan står overfor en livsendrende mulighet da et hipt og trendy spillselskap tilbyr ham å utvikle spilldemoen hans, basert på (den fiktive) kultboken «Bandersnatch», som naturligvis også er et «Velg ditt eget eventyr». 
Meta-lagene ligger i det hele tatt tjukt som London-tåke over hele filmen. 

Og siden «Black Mirror» ikke hadde vært «Black Mirror» om ikke veldig snåle ting snart begynte å skje, begynner Stefan sakte men sikkert å miste grepet på virkeligheten etter hvert som valgene vi seere må ta på hans vegne får større og større (og bestialske) konsekvenser. 

Sømløst 

Den tekniske utviklingen av konseptet har visst kostet et lite bruttonasjonalprodukt, og det skal sies at det stort sett flyter imponerende sømløst (med unntak av et par små hopp i lyden). 

Ikke så altfor ofte underveis får hovedpersonen et dilemma, enten visuelt eller verbalt, og mens han tenker seg om (eller egges av andre karakterer) dukker det opp to valgmuligheter nederst på skjermen, med noen sekunders betenkningstid. 
Valget du tar inkorporeres så helt ubrutt videre inn i scenen, og historien har tatt en ny forgreining videre. 
Selv om de enkelte valgene ikke er så formålstjenstlige i seg selv – hva som trigger dem er gjerne vilkårlig, og konsekvensene er umulige å forutse, så mestringsfølelsen man får ved f.eks. dataspill uteblir – begynner summen av dem etter hvert å tegne et tematisk rammeverk. 
I god scifi-ånd sveiper vi innom alt fra metaforer for kreative prosesser, sinnssykdom og handlingslammelse, til metafysiske, fragmenterte virkeligheter, syrete konspiranoia og filosofiske spørsmål om fri vilje. 
«Bandersnatch» slekter nok med hensikt både på «Donnie Darko», Aronofskys «Pi» og ikke minst scifi-guru Philip K. Dick, og, kanskje litt mer tilfeldig, på «Sofies Verden». 

Fikst 

Til tross for å være teknisk imponerende tar formen litt tid å venne seg til, og noen ganger jobber den mot både fremdrift, dramaturgi og engasjement. 
Man sitter alltid og lurer på om man tok «riktig» valg for den mest meningsfulle opplevelsen (for jada, det finnes gale valg, som rykker deg tilbake flere hakk), og longørene når man skal velge gjør at historien virker å alltid putre fremover i andregir. 
De har dessuten den litt uheldige regikonsekvensen at alle valgene fremstår nøyaktig like monumentale, enten de dreier seg om å velge LP-plate eller om man skal drepe noen. 
Og etter å ha «valgt» meg frem til to (av fem) reelle slutter (og en del blindveier) virker det ikke som om «Bandersnatch» har så altfor mye på hjertet utover formen sin, og at det egentlig er ganske vilkårlig hvor man ender opp. 

Det sier seg selv at all denne fremmedgjøringen er direkte hemmende for en fullstendig innlevelse i historien. 
Noe jeg for så vidt mistenker er meningen. 
Da jeg først forsonet meg med det, ble opplevelsen imidlertid mye mer underholdende, og «reisen» Brooker ville ta meg med på kom mer til sin rett: dette skal ikke være et kausalt handlingsforløp med klassiske dramaturgiske markører og rollefigurer man relaterer seg til. 
Som så mye annet av «Black Mirror» fungerer den mer på et fikst, intellektuelt plan enn et emosjonelt. 

Følgelig er den fullstendig prisgitt kvaliteten på sine ideer. 
Heldigvis leverer «Bandersnatch» bedre enn sine forgjengere her. 
Det desiderte høydepunktet kom da jeg på et tidspunkt prøvde å forklare hovedpersonen at jeg fulgte med på ham fra tidlig i det 21. århundre, via strømmetjenesten Netflix, og han friket fullstendig ut. 
Med idétilfang som dét finnes det kanskje håp for både denne teknologien og «Black Mirror». 
",1
"Dette er så pregløst at det kanskje kan bli en kultsuksess i alt sitt elende
Anne Rimmen er for dyktig til å bli satt til å lede slikt tøv. 

TV: 
Samme tirsdagskveld som det harme ulvefolket besøkte Oslo er det premiere på «All Together Now» som ledes av Anne Rimmen. 
Hun er i utgangspunktet dyktig til å lose oss gjennom de store show og diverse livesendinger, men hun hadde fortjent noe helt annet enn dette her. 

Rimmen eier litt den berømte TV-ruta, men når du skal fronte nok et dørgende kleint musikkshow av en sangkonkurranse – originalen hadde premiere på BBC i fjor – så hjelper dette så veldig lite. 
Stort smil, lette dansetrinn, noen tårer og opp og ned mange trapper gjør ikke susen, dessverre. 
Rimmen må brukes til noe helt annet, TVNorge. 
Hør etter da! 

At juryen, bestående av 100 personer som mer eller mindre er kjente, halvkjente og helt ukjente fra sang, revy, show og eine kleine muzak og som mer enn gjerne vil synge med så fort det lar seg gjøre i en slags monumental utgave av «Beat for Beat», ledes av Didrik Solli-Tangen, ja, det er bare helt naturlig. 
Why? 
Derfor. 

Som magister innenfor faget gammel grinebiter er det en sann glede å fortelle at du ikke går glipp av noe som helst hvis du velger å rulle rundt i snøen i 45 minutter framfor å se på dette. 
Du har også nesten sikkert opplevd langt bedre og mer spennende sangkonkurranser de siste 20 åra. 
Sangkonkurranser ja, ja. 
Vi lever jo i en verden der det meste skal stemmes over. 
Ut. 
Inn. 
Vekk. 
Hadde vi kunne stemt i kveld så ville «All Together Now» vært tatt av lufta, ganske så pronto. 

Dette er en C-lagsturnering for amatører, og noen profesjonelle, der artistene skal forsøke å synge seg til finalen ved å få flest stemmer av de 100 i vegglyspanelet. 
Et panel som lyser opp som et Las Vegas der lysene er kjøpt inn på tilbud hos Clas Ohlson. 
Veggpryden er også som å skue gamle Holger Danske legge fra kai i 1975, i skumringen fra Oslo havn, med kurs for billig brennevin, et orkester fra det store utland, kanskje siste dans og en slurk lunken Blue Nun, alt dette lenge før Færder Fyr. 
I baren høres Avec Rumba som synger på siste verset. 

Det tøffeste og fineste med premieren, for denne anmelder, var gjensynet med tvillingbrødrene, Brothers Karlsen (Taiwo og Kehinde) i dommerpanelet. 
De er like shadescoole som alltid og burde ha brutt ut i «Back In Black». 
Vi så også countrystemmemannen Harald Thune og et par andre fjes av arten hmm, er det ikke henne eller ham? 
Da har vi ikke glemt Per Sundnes eller at Charlotte Sofie sang bra nok sammen med Chris aka litt Sting. 

Men, litt ærlig talt. 
Dette ble i sum ganske så semre saker der vi til tider trodde vi var benket foran den mest elendige russerevyen i 2019 bestående av plattheter og karaoke fra Bar Nedlagt. 

Vi skjønner at det er veldig fristende å kjøpe en braksuksess fra et annet land. 
Kopiere og sende ut og håpe på det beste, men vi må huske på at BBC har et langt større arsenal av artister de kan velge mellom, dette både på scenen og i juryen. 
Denne norske utgaven er dessverre en like blek kopi som den fjonge sveisen til godeste Rimmen. 
Men, som sagt, hun fortjener bedre programmer å bryne seg på etter overgangen fra NRK. 

Nei, gi meg heller allsang både langt over og meget under grensen enn dette her. 
Hilsen den sure frosk som faktisk sjekket om det var gåsehud opptil flere ganger. 
Uten hell. 
Og, uten gåsehud er det over og ut. 
Gåsehud er et tegn på øyeblikkets kvalitet innenfor planet deilig popmusikk. 
",0
"Sangen om de indre demoner
To kvinner på jakt etter mer enn bjørner. 

FILM: 
Det er når den ene hovedpersonen i «What Keeps You Alive» begynner å synge for den andre om å løpe for livet fra de indre demonene, at man skjønner hva som skal utspille seg i denne filmen. 
Sjangeren er klassisk skrekk, snarere enn psykologisk thriller. 

Alle sjangerens ingredienser er til stede – gammelt hus blant digre, truende trær i en øde skog. 
To mennesker alene i huset, en psykopatisk morder, skal det vise seg, og et offer. 
Jaktvåpen over peishylla. 
Svartbjørner i skogen. 

Likeverdige 

Det som hever Colin Minihans film over dusinvaren er dynamikken mellom de to i skogen. 
Det dreier seg ikke om den redde kvinnen som jages av den psykopatiske mannen. 
Her har vi å gjøre med to kvinner, likeverdige i fysisk styrke og våpenkunnskap. 
Jackie (Hannah Emily Anderson) og Jules (Brittany Allen) er et lesbisk par som skal feire sin ettårsdag som samboere med en weekendtur til Jackies familiehytte i den kanadiske ødemarken. 

Stupet 

Det viser seg at de vet minimalt om hverandres fortid, spesielt ikke at Jackie en gang het Megan og ble politietterforsket da venninnen hennes for noen år siden druknet i innsjøen der i skogen. 
De lever i en tilsynelatende idyllisk tosomhet, helt til Jackie plutselig dytter Jules utfor et stup. 
Angivelig for å drepe henne og heve et betydelig forsikringsbeløp, men etterhvert kommer det fram med all mulig klarhet at motivet er iskald mordlyst. 
Jackie har gjort sånt før. 

Kapproing 

Jules overlever fallet så vidt, og dermed starter skrekksjangerens obligatoriske katt-og-mus-scenarier. 
En kapproing i båt over innsjøen er av de mindre fartsfylte jaktscenene. 
Gjemsel i skogen og løping med kniv i mørke trapper er passe skrekkinngytende i en film som tidvis er ekstremt blodig. 
En fiffig effekt oppnås når blodstenkte scener filmes i ultrafiolett lys, flere av dem akkompagnert av Beethoven-symfonier. 
Litt søkt det hele, men ikke uspennende. 
",1
"Klokt om det strålende barnet som blir rusavhengig
«Beautiful Boy» handler om å klamre seg til håpet om at den avhengige skal bli sitt gamle jeg igjen. 
Men den dabber av i andre akt. 

FILM: 
Rusavhengigheten er en seig hengemyr, der ethvert skritt fremover kan følges av å skli tilbake. 
En spillefilm, derimot, skal bevege seg, bykse fremover, og som sådan er det ikke lett å lage sistnevnte om førstnevnte. 
«Beautiful Boy» klarer likevel, lenge, å være et følsomt og interessant studium av en familie som rammes. 
Så lever dessverre ikke den andre halvdelen helt opp til den første. 

Det er en historie fra virkeligheten som ligger til grunn for «Beautiful Boy», som er basert på memoarene til David og Nic Scheff, far og sønn. 
For David (Steve Carell) er det uforståelig når Nic (Timothée Chalamet) viser seg å innta langt flere og farligere stoff enn jointene han røyket i sin egen studietid. 

Supersønn falmer 

For Nic er, nettopp, en nydelig gutt. 
Han er en leken storebror for barna i farens andre ekteskap, en morsom og meddelsom sønn som alltid husker å si takk og vær så snill. 
Han er kreativ, god til å skrive. 
David er så fornøyd med Nic at han nesten gløder, og kanskje ligger noe av kimen til sønnens utilpasshet her: 
At andre har så fryktelig høye tanker om ham, uten at det stemmer overens med hans eget indre. 

«Beautiful Boy» får også fint frem at noe av det som holder Nic i avhengigheten, er at det er blitt så langt tilbake: 
Etter en stund skjønner han godt at han aldri igjen kan bli den pene og lovende unge gutten han var. 
Faren må spørre seg om han egentlig kjenner, noen gang har kjent, gutten han har oppdratt. 
Også han klamrer seg lenge til tanken om at den tidligere Nic er den egentlige Nic; at avhengigheten er et stygt dyr som har kommet utenfra, og som bare må jages vekk igjen for at sønnen igjen skal kunne bli som han en gang var. 
Det er ennå en lang vei å gå derfra. 

Ikke subtil 

«Beautiful Boy» er ikke en spesielt subtil film, men den er klok, og Steve Carell og Timothee Chalamet går inn i rollene sine med den åpenhet som de krever. 
Carell, langt unna komediejobbene han ble berømt for, fremstår som en gjennomført velmenende mann, som prøver å gjøre det rette. 
Men han blir så distrahert av sønnens lange rekke av utfall og forsvinninger at han blir distrahert fra alt annet i livet sitt. 
Særlig Carells stemme er verd å merke seg; hvordan David jobber for å holde den rolig, men ikke kan hindre den i å skli ut iblant, i skjelvende anklager eller en skjærende falsett. 

Film som vil noe 

Dette er et verk som vi noe mer enn å få to timer til å gå og vekke medlidenhet med de etter hvert herjede mennene i hovedrollen. 
«Beautiful Boy» er eksplisitt aktivistisk, forteller seeren rett ut at stoffavhengighet nå er den vanligste dødsårsaken for unge amerikanere, og minner om at det er mulig å få hjelp. 
Det er vanskelig å bebreide filmskaperne ønsket om å oppnå noe konkret, men det gjør også at «Beautiful Boy» etter hvert blir mindre spennende, ettersom bølgene av tilbakefall slår inn og forsikringene om at alt skal bli bedre blir mindre og mindre tillitvekkende. 

Iveren etter å få frem budskapet gjør at slutten ikke helt lander historiene til David og Nic, som det ikke er vanskelig å bli glad i gjennom de to timene det varer. 
",1
"«Bumblebee» er den koseligste «Transformers»-filmen
Kanskje fordi den går tettere på barndommens lekeverden. 

FILM: 
Rekken av «Transformers»-filmer har vært den ene tomme tømma etter den andre: 
Milliarder brukt på å få noen avanserte blikkbokser til å barke sammen, uten å prøve å skru på noe som kunne ligne på sjarme. 

«Bumblebee» minner mer om lekene fra syttitallet og åttitallet som er utgangspunktet for alt sammen: 
Robotaktige romvesener som frydet barn - særlig gutter, da - til å gå fra å være en tobeint kriger til å bli et fly eller en bil, og tilbake igjen. 

Skulende attenåring 

Handlingen i «Bumblebee» er lagt til nettopp knekken mellom syttitallet og åttitallet. 
I sentrum står Charlie (Hailee Steinfeld), en skulende attenåring som lukker seg inne sammen med walkmanen sin og ikke orker positiviteten til moren, stefaren og lillebroren. 

Inn i dette rimelig tids- og tenåringstypiske universet braker Bumblebee, en flyktning fra det ytre rom, der godhjertede autobots slåss heltemodig mot ødeleggende decepticons. 
En nusselig liten gul autobot, som kan omgjøre seg selv til en like nusselig liten boble, flykter til jorden og befinner seg plutselig nær akkurat hun som lengter etter å eie en bil og være fri. 

Retro-«Transformer» 

Det er noe sympatisk og retro over «Bumblebee». 
Forkjærligheten for lekene merkes i hvordan publikum får se, igjen og igjen, i entusiastisk detalj, hvordan Bumblebee blir bil og så blir romvesen igjen. 
Lydene er fint metalliske mer enn glatt digitale. 
Litt for mye ved «Bumblebee» er like fullt dusinvare. 
Decepticonene som følger etter Bumblebee er stereotypt onde og lite annet, og representanter for den amerikanske hæren har stålkjeve og forkjærlighet for å følge ordre. 

Men Bumblebee selv er genuint søt, og jammen brukes det ikke også litt tid på å bygge opp en fin kjemi mellom Charlie og nabogutten som sender lengtende blikk i hennes retning (Jorge Lenderborg jr). 
Bumblebee er tyngre enn han skjønner, filmen om ham er fjærlett, og begge deler er helt greit. 
",1
"Kanskje har vi allerede fått årets dummeste film
«Hunter Killer» er full av tøffinger som gjør idiotiske ting 

FILM: 
Året er bare noen få, fattigslige dager gammelt, og likevel er det mulig å spå: 
Det er vanskelig å tenke seg at du kommer til å se noen dummere film enn «Hunter Killer» i 2019. 

Dette er rodeo med ubåt der den barske kapteinen (Gerard Butler), som snøfter under pilotbrillene i første scene for å vise hva for en rebell han er, ender opp med å prøve å hindre storkrig mellom USA og Russland. 
Dette gjør han blant annet ved å sprenge en fiendtlig ubåt ved første mulighet og invitere en russer som virker snill inn i kommandorommet som er fullt av hemmelig teknologi og informasjon. 

Heldigvis viser russeren seg faktisk å være snill, om enn ikke overbevisende russisk, spilt som han er av avdøde Michael Nyqvist. 

Russisk nå og da 

Det er de snille russerne som etter hvert hjelper de snille amerikanerne i kamp mot sitt eget forsvarsdepartement, ledet av en froskelignende og statskuppsulten forsvarsminister (Michael Gor). 
Russerne snakker russisk når de brøler ordre og amerikansk når de snakker vanlig sammen, men de slemme ruller mer på R’ene enn de andre og sier ting som «They will neverrrr find us herrre». 

Hjemme i Washington går en triggerhappy forsvarstopp som vil skyte på alt som skaper den minste krusning i Barentshavet. 
Han spilles av Gary Oldman, som trolig ga jernet i den Oscar-vinnende rollen som Winston Churchill for å redusere sannsynligheten av å måtte inn i noe sånt noen gang igjen. 

«Hunter Killer» er en film som gjør alt den kan for å overbevise deg om at den er tøff, men egentlig bare er pompøs og søtladen. 
Lydigheten soldater viser offiserene sine sentimentaliseres i absurd grad. 
Og de hyperglansede bildene av Butler på toppen av ubåten, med vinden i håret, skapt av noen digitale effektmakere som har solgt tjenestene sine på billigsalg, ser ut som forsiden på en Harlequin-roman. 

Heroisk Nyqvist 

De storpolitiske intrigene er så banale at du kan følge dem i halvsøvne og noen av kappløpsscenene kan kalles godkjente. 
Men at dette tøvet skulle bli en av Michael Nyqvists siste filmer, er til å bli molefonken av. 
Men svensken klarer på magisk vis å bevare verdigheten i rollen som den russiske offiseren som med sorgtungt ansikt skjønner at han må hjelpe amerikanerne. 
Slik gir han «Hunter Killer» et lite flimmer av sjel. 
I en film om heroisme er det han som er den egentlige helten. 
",0
"Alle fans av «True Detective» kan puste lettet ut
Sesong tre slekter heldigvis på eldstebroren sin, ikke på den mellomste. 

TV: 
For alle oss som holder første sesong av «True Detective» som noe av det ypperste fjernsynsmediet har skjenket oss de siste fem årene, har det vært en høy grad av nerver forbundet med oppkjøringen til sesong tre. 

Vi har nemlig fortsatt den ulidelige andresesongen friskt i minnet. 

Du vet, den som ble hastet inn i prematur produksjon uten den opprinnelige, genierklærte regissøren («Maniac»-regissør Cary Fukunaga), der den stormannsgale manusforfatteren plutselig fikk fritt spillerom og begynte innspillingen med det som i beste fall var førsteutkast av manus, og castet b-sorteringskomikeren Vince Vaughn i en krevende dramatisk rolle hvor han måtte deklamere eksistensielle monologer tilsynelatende med munnen full av klinkekuler. 

Ja, den som resulterte i sannsynligvis det største kvalitetsfallet fra én sesong til en annen i tv-historien, ja. 

Gretten duo 

Heldigvis virker det som om både HBO og serieskaper Nic Pizzolatto husker den også, for «True Detective» sesong 3 slekter mye på sin eldstebror og minimalt på sin mellomste. 
Her er vi igjen ute i amerikansk hillbilly-land (denne gangen i Ozarks), vi har en ny, elskelig gretten etterforskningsduo som motvillig lærer å respektere hverandre, og ikke minst har vi en uløst drapssak som strekker seg over flere tidslinjer og mange tiår. 

Vi ser verden gjennom Vietnam-veteranen Wayne «Purple» Hays’ øyne denne gangen (en briljant Mahershala Ali, oscarvinneren fra «Moonlight» og scenestjeleren fra «House of Cards»). 
Først i 2015, der han som gammel mann sliter med hukommelsen, og prøver navigere hukommelsens fallgruver og huske tilbake til saken som aldri slapp taket (godt hjulpet av Sarah «Alias Grace» Gadon som produsent for en ny true-crime-serie om cold casen. 
Gøy!). 
Så tilbake til 1990, der saken blir gjenåpnet fordi nye, oppsiktsvekkende spor har dukket opp. 
Og så til 1980, da skjebnens ubønnhørlige tannhjul satte det hele i bevegelse, i det et søskenpar på ti og tolv aldri kom hjem igjen til kveldsmat. 

Hays og makkeren Roland West (en herlig gryntete Stephen Dorff) etterforsker, og navigerer seg gjennom lokalmiljøet, politibyråkrati og klassiske krimkonvensjoner i et krimplott som er mer en langtidsstekende sous vide-filet enn en glohet grillburger. 
Etter fem episoder er det fortsatt ikke helt godt å si hvor dette skal. 

Ekko av Rambo 

Men så er mye av appellen med denne serien (når den fungerer) ikke så mye de tekniske krimmekanismene som den drømmeaktige atmosfæren og trykkende stemningen, de mange iøynefallende, små detaljene og menneskeskjebnene i dramaets periferi. 
Et miniplott i fjerde episode, medforfattet av «Deadwood»-skaper David Milch og regissert av Pizzolatto selv har ekkoer av Rambo, og er et foreløpig høydepunkt. 
Og ikke minst den mer altovergripende, eksistensielle formen for jakten på svar som seriens tittel antyder. 
Den evige sannhetssøken går som alltid på helsa, sjelefreden og ekteskapet løs, men for Hays er den likevel umulig å gi slipp på, selv når hans eget sinn begynner å motarbeide ham, og han hjemsøkes av minner han ikke engang kan huske. 
Både vi og han selv skjønner at han er en høyst upålitelig fortellerstemme. 

Dette grepet bidrar både til å bygge spenning og sårhet, og til å blåse liv i grunnpremissets glør. 
Den er fortsatt ikke helt oppe og nikker med førstesesongen, noen av dialogene og skuespillet skrangler iblant – kanskje spesielt i intrigene på hjemmebane, krimmen er ikke gåtefull nok, og den høytsvevende popfilosoferingen når aldri de svimlende, ugjennomtrengelige høydene den gjorde med Matthew McConaughey (la oss være ærlige, det er ingen som noensinne kommer til å gjøre det etter ham), men likevel: 
Det er godt å ha «True Detective» tilbake slik den skal være. 

(Anmeldelsen er basert på de fem første episodene.) 
",1
"Tyskerne kommer!
Tyskland har gjort kompromissløs selvransakelse til en egen kunstform. 

TV: 
Mens vi her til lands fortsatt griper til vårt felles perlehalsbånd hver gang noen våger så mye som å antyde at nordmenns rolle under andre verdenskrig eksisterte på et gråtonespekter snarere enn et hvitt og svart sjakkbrett, har Tyskland gått i motsatt retning. 

Den nasjonen som virkelig hadde et brokete forrige århundre har tatt tyren ved hornene og gjort kompromissløs selvransakelse til en kunstform. 
Bokstavelig talt. 
Med en stor og forbilledlig vilje til å dykke dypt i sitt eget, kollektive krigstraume, fryktløst virvle opp nasjonalt bunnslam og skam, og ta det med opp til overflaten for alle å se, har de omgjort forrige århundres verste skampletter til gripende, nyansert og – ikke minst – konstruktivt drama. 

Konsekvensen er at Tyskland de siste åra har seilt opp som den kanskje mest spennende dramaserie-nasjonen i verden akkurat nå, anført av en rekke fabelaktige historiske dramaer som «Krigens Unge Hjerter», «Kudamm 56», «Deutschland 83» og ikke minst «Babylon Berlin». 

Ulveflokk 

Ubåt-serien «Das Boot» står støtt ved siden av disse, selv om den kanskje har færre kunstneriske – og flere melodramatiske – tilbøyeligheter enn f.eks. «Babylon Berlin». 
Den markedsføres som en oppfølger til den briljante, oscarnominerte 1981-filmen med samme navn, men utover settingen (og musikken, naturligvis) forholder den seg fint lite til den. 

Den er også basert på et utvidet kildemateriale fra Lothar-Günther Buchheim, forfatteren av originalboka. 

Premisset er såre enkelt: 
Vi følger mannskapet på en av de mange undervannsfartøyene som utgjorde de fryktede «ulveflokkene» som senket de alliertes atlanterhavskonvoier under andre verdenskrig. 

Året er 1942, og krigslykken er i ferd med å snu for tyskerne. 
Takket være nye strategier hos de allierte har ubåtene gått fra å være livsfarlige, terroriserende rovdyr i dypet til å bli PTSD-framkallende massegraver i stål. 
U-612 kalles ut på tokt og forlater havna i La Rochelle i nazikontrollerte Frankrike. 
Om bord er blant andre den unge telegrafisten Frank, som egentlig hadde helt andre planer enn å reise ut til sin sikre død under bølgene. 
Tilbake på kaia står søsteren Simone, som vikles inn i intriger med den franske motstandsbevegelsen. 

Klaustrofobisk 

Serien veksler mellom det klaustrofobiske livet i ubåten og dette ganske konvensjonelle krigssåpeopera-plottet på land, og dessverre vies sistnevnte hakket mer plass enn det kanskje burde i de to første episodene. 
Det skal sies at det er urettferdig å måtte dele plass med en så potent undersjanger som nettopp ubåtfilmen, med alt den har med seg av gratis dramaturgisk drivstoff i form av nervepirrende stillhet før stormen, ytre press (både billedlig og bokstavelig talt) og skjøre makthierarkier i en lukket trykkoker av et mikro-økosystem med sine helt egne skrevne og uskrevne naturlover. 
Under 100 favners trykk blir testosteron, adrenalin og armerte torpedoer til en høyeksplosiv miks. 

Den umiddelbare innlevelsen en slik setting gir, gjør at man fra øyeblikk til øyeblikk glemmer at det er forsvarere av et av verdenshistoriens mest grusomme regimer man biter negler for. 
Men som så mye annet moderne, tysk tv-drama klarer «Das Boot» å balansere flere enn to tanker samtidig. 

Der andre helst bare vil se helter og monstre i en bekvemmelig dikotomi, finner den i krigens grågrumsete farvann allmenne menneskeskjebner, og tvinger oss til å leve oss inn i dem, enten vi vil eller ikke. 
Ikke for å toe sine hender eller rosemale, men for å ta eierskap til historiens galskap, sånn at vi kan slippe å gjenta den. 

(Anmeldelsen er basert på de to første av totalt åtte episoder.) 
",1
"«Absolutely Fabulous: The Movie» Morsomme, men kanskje ikke fullt så fabelaktige
Edina og Patsy er blitt eldre, men spesielt mye klokere er de heldigvis ikke blitt. 

Det er absolutt krise! 
Champagneskapet er tomt og kredittkortene har nådd øverste grense. 
Alt er tydeligvis ikke gratis lenger for de to gale - og en smule drikkfeldige - damene i motebransjen. 

Edina (Jennifer Saunders) øyner et siste håp. 
På Patsys (Joanna Lumley) overkule retrospektive motelansering, som forøvrig bare må være en parodi på Yayoi Kusama, er målet å få supermodellen Kate Moss som kunde. 
Det hele ender med at Moss faller i Themsen og forsvinner. 

Skandale! 
Verden går inn i en kollektiv sorg, som matcher mange journalisters sorgreaksjon da Prince og Bowie døde tidligere i år. 
Edina får føle Twitter-trollenes hat. 

Mangler fortsatt selvinnsikt 

Absolutely Fabulous var en populær TV-serie mellom 1992–2012. 
Skuespillerne er, som oss alle, blitt eldre, men heldigvis er de ikke blitt klokere. 
Det skorter fortsatt på selvinnsikten der de vakler rundt i champagnerus på høye hæler. 

TV-serien består av episoder på 30 minutter hvor humoren var bygd opp rundt sprø og gale sketsjer. 
Det går bra i korte segmenter, men det fungerer ikke alltid like godt i en hel film. 
Da kan det fort bli slitsomt. 

Heldigvis unngår Absolutely Fabulous den fellen. 
Regissør Mandie Fletcher balanserer fint mellom galskap og en mer alvorlig tone. 
Filmen greier å fortelle en helhetlig historie–selv om den er helt ko-ko–og ikke kun består av hysteriske scener fordelt på nok en ny sketsj. 

Herlig satire 

Filmen er aller best når den er slem og satirisk. 
For hva gjør nå egentlig en PR-agent bortsatt fra å drikke champagne i lunsjen? 
Også det satiriske blikket på den paparazzi-kåte delen av pressen er hysterisk festlig. 

Filmen driver ikke bare satire på bekostning av mote- og PR-bransjen. 
Den er også ganske slem mot våre to heltinner som jo har lekt seg gjennom livet. 
Datteren Saffy (Julia Sawalha) er like oppgitt som alltid. 
Filmen kler Edina og Patsy ganske nakne i alt sitt patetiske hysteri etter ungdomskilden, en slank kropp og evig moro. 

Filmversjonen av Absolutely Fabulous er et hyggelig gjensyn, og kanskje et farvel. 
Filmen skårer høyt på å tone ned på sketsjene og heller holde en skarp og morsom satirisk tone. 
",1
"Original vri på zombie-sjangeren:«The girl with all the gifts» er rett og slett uhyggelig 

Suggererende, spennende og potent grøsser. 

Filmen starter som et mysterium, fortsetter som en actionfylt overlevelseshistorie og avslutter med en filosofering over menneskehetens plass i økosystemet. 

The Girl with all the Gifts er basert på en populær roman av M.R. Carey. 
Filmen starter i mørket nede på en militærbase hvor unge Melanie (Sennia Nanua) holdes som fange. 
Det beste hun vet, er når læreren, Miss Justineau (Gemma Arterton), forteller henne historier. 

Men hvorfor er alle så redd henne? 
Uten å avsløre for mye, kommer det tidlig frem at Melanie ikke er helt som oss andre. 

Nifs uhygge 

På film startet zombie-sjangeren med White Zombie i 1932. 
I 1968 skapte George Romero den legendariske Night of the Living Dead. 
Hjernedøde vesener som jafser i seg menneskekjøtt er først og fremst morbid og ekkelt. 
Med den populære TV-serien The Walking Deads fråtsing i ubehag, gikk zombiene fra kultfenomen til mainstream. 

The Girl with all the Gifts inneholder også blod og gørr, men det er ikke der den er best. 
Filmen makter å være både overraskende, mystisk og spennende. 
Den er rett og slett uhyggelig. 

Ubehaget tar du med deg lenge etter at filmen er slutt. 
Scenene i London, hvor det blant forfall og ruiner vokser grønt gress og frodig skog, er stemningsfulle. 
I all sin krypende gru har det sjeldent vært skapt et mer styggvakkert undergangsscenario. 
Det er like nifst som da Cillian Murphy løp rundt i et øde London i 28 Days Later (2002). 

Cristobal Tapia de Veers klaustrofobiske og suggererende musikk påkaller nærmest apokalypsen. 
Filmen tar sjangeren et originalt skritt videre og stiller spørsmål ved menneskets plass på jorden. 

Forblir et mysterium 

Melanie er en gåte. 
Forbløffende menneskelig i en scene og blodtørstig monster i den andre. 

Det jeg savner i filmen, er en dypere beskrivelse av forholdet mellom Melanie og Miss Justineau som gjør boken så gripende. 
I filmen spilles de andre karakterene ut på sidelinjen. 

En skuespiller får det til å gnistre. 
Glenn Close som forskeren veksler elegant mellom avsky, kynisme og fascinasjon. 

Colm McCarthy har laget en smart vri på zombie-sjangeren. 
Filmen er skummel, fascinerende og tankevekkende. 
",1
"«Snowden»:For en gangs skyld klarer Stone å være tilnærmet subtil 

Oliver Stones film har nerve, og den lykkes med å skildre den komplekse overvåkingsaktiviteten. 

På samme måte som med de to parallelle filmene om Apples grunnlegger Steve Jobs, har flere aktører siktet mot å lage den store Snowden-filmen. 

Ifølge en imponerende lang bakgrunnsartikkel i New York Times, trakk Sony prosjektet sitt da de hørte at Oliver Stone var i gang. 
Det er forståelig. 
Stone er neppe en mange gidder å konkurrere med. 
Han mener mye, snakker med utestemme og bruker store gester. 

Så godt som alt han har gjort handler om USAs synder og unnvikelser, han vil inn i det mørke, avkle nasjonale myter og minne amerikanerne på at det er mye de ikke har satt seg inn i når det gjelder deres egen historie. 

Maser som Carl I. Hagen 

Stones blikk er ofte Europeisk og USA-skeptisk, samtidig som språket hans er uramerikansk, han tiltrekkes av det tøffe og dunkle, av skarpe konflikter, komplotter, staten og individet og, ikke minst, av vold, som han i gjentatte intervjuer hevder er nedfelt i amerikanernes arvestoff. 

I film etter film argumenterer Oliver Stone som en SV-er, samtidig som han maser som Carl I. Hagen. 

Historien om Edward Snowden er perfekt for en filmskaper som Stone. 
Den inneholder vår tid i kondensert form, kokt ned til en buljongterning. 

Det briljante individet som starter sitt profesjonelle liv som overbevist republikaner og får innpass i de innerste sirkler, men som deretter sakte åpner øynene og forstår hva som egentlig foregår. 
For Stone må det være et slags drømmescenario. 

Det er dette han har sagt hele tiden, at staten går bak ryggen på amerikanerne, sender dem ut i meningsløse kriger, har skjulte motiver og står i ledtog med skumle krefter. 

Gordon-Levitt er en god Snowden 

Filmen sier det samme som Citizenfour, Laura Poitras Oscarvinnende dokumentarfilm fra 2014, nemlig at det Snowden gjorde var nødvendig, viktig og riktig. 

Men her får vi i tillegg dramatiseringen av Snowdens karrière innen CIA og NSA, vi blir med på oppdagelsene av at sjefene hans tåkelegger og at kodene han skaper, brukes til andre, og langt verre, ting enn han ble forespeilet. 

Joseph Gordon-Levitt er en god Snowden. 
I og med at jobben hans er underlagt taushetsplikt, kan han ikke snakke med noen om det som foregår i ham, dermed blir ansiktet og mimikken viktig, og for en gangs skyld klarer Stone å være tilnærmet subtil. 

Film med nerve 

Dessuten er formspråket uvanlig tilbakeholdt og sobert til Stone å være. 
Det gjør filmen til hans beste på en god stund. 
Men Stone er ikke like god på mennesker som han er på store ideer. 
Samspillet mellom Snowden og samboeren (Shailene Woodley) er for eksempel blassere enn det burde være. 

Til gjengjeld har filmen nerve, og den lykkes med å skildre den relativt kompliserte overvåkingsaktiviteten. 

Stone forsøker med denne filmen å vinne terreng for Snowdens sak. 
Men han har tøffe motstandere. 

Bernie Sanders: 
Snowden har gjort Amerika en tjeneste 

Trump har antydet henrettelse. 
Hillary Clinton sier Snowden bør komme hjem og «face the music». 
Her hjemme er vi redde for å slippe ham inn i landet. 

Og Pravda veksler mellom å skrive at Snowden syns «Life in Russia is great!» og å trykke innlegg som sverter ham fordi han ikke uttrykker større takknemlighet overfor Putin. 

Bare Bernie Sanders sier at Snowden har gjort Amerika en stor tjeneste. 
Krigen om definisjonsmakten pågår med andre ord for fullt. 

Heldigvis for Snowden har motstanderne hans neppe tilgang på en like smart regissør. 
",1
"Ny film om The Beatles:Fra hylende galskap til blodig alvor 

The Beatles spilte hundrevis av konserter på få år. 
At de sluttet i august 1966, handlet om liv eller død. 

For ganske nøyaktig 50 år siden, 29. august 1966, spilte The Beatles sin siste konsert foran et vanlig publikum i Candlestick Park i San Francisco. 
Sittende på gulvet i lasterommet i en pansert bil på vei ut av stadion, kom det unisont fra George Harrison og John Lennon: 

– 
Dette orker vi ikke mer. 

Etter Lennons uheldige formulering om at The Beatles var større enn Jesus samme år, følte bandet seg reelt truet på sin siste USA-turné. 
Rundt dem brant folk platene deres, hatet var enormt, opplevelsen handlet om liv eller død. 

Nesten verre er det trommeslager Ringo Starr merker fra sitt lille podium bak de tre andre på scenen. 
På grunn av elendige lydanlegg og den hylende mengden av fans, hører han ingenting av det de andre spiller. 

Ringo må studere John, Paul og Georges bevegelser med føttene for å holde takten, og kommer til samme konklusjon. 

Livebandet The Beatles er ferdig. 

Ender i et rop om hjelp 

Regissør Ron Howards nye dokumentarfilm om disse konsertårene fra 1962 til 1966, kalt The Beatles: 
Eight Days A Week, vises på kino i Oslo og noen andre byer kun torsdag. 
Snart blir den tilgjengelig for salg, og på strømmetjenesten Hulu i USA. 

Filmen er et tidsbilde av Beatlemania i sin mest ekstreme form. 
Opptakene fra konserter, reiser, pressekonferanser og andre hendelser, spesielt i USA, er mange og gode. 
Krydret med forklarende intervjuer med Paul, Ringo og George. 

John er kun med gjennom sine sedvanlige krasse og humoristiske kommentarer fra den gang da, men med ett sentralt unntak: 
Historien bak og fremføringen av låten «Help!» fra august 1965. 

Fra bandet som stort sett hadde sunget om «me» og «you» og kjærlighet, kommer det plutselig et rop: 

«Help, I need somebody, help, not just anybody, help, you know I need someone, help». 

Det skulle gå ett år til før Lennon fikk det som han ville og kom seg unna det vanvittige kommersielle presset fra alle kanter. 
Derfra ble The Beatles tidenes viktigste studioband de neste fire årene. 

Forteller en kjent historie 

Intet oppsiktsvekkende nytt kommer frem i Ron Howards film, og historien blir fortalt vel overfladisk. 
Howard er innom hvordan The Beatles var med på å forandre samfunnet, blant annet ved å nekte å spille en rasesegregert konsert i Sørstatene, men går aldri dypt inn i hva bandets konsertferd verden rundt betydde for samtiden. 

I stedet er det bildene og konsertopptakene, noen aldri vist før, som er det viktigste i Howards fortelling om fire «lads» fra Liverpool som med hjelp av produsent George Martin og spesielt manager Brian Epstein forandret musikken. 

Opptak som fortsatt fascinerer i all sin hysteriske galskap fra rørende uskyld til blodig alvor når hundrevis av kvinner blir skadet under konsertene, men som forteller en kjent historie. 

Hva med en ny film som kunne vært kalt A Day In The Life - The Studio Years i stedet? 
For nerder som oss ville dét vært noe. 
",1
"«The Magnificent Seven»:En forspilt sjanse 

En remake av en remake av en klassiker. 
Det kan aldri gå bra. 

Akira Kurozawas klassiker 
De Syv samuraier (1954) fikk som noen vet en amerikansk versjon gjennom John Sturges 
De syv uovervinnelige 

i 1960. 
Filmen ble en blåkopi for hvordan man etter hvert skulle samle mannlige actionstjerner i en og samme film. 
Men den nådde ikke den japanske klassikeren til anklene. 

Eksplosjoner og død 

Det gjør heller ikke denne nye versjonen som har samlet et knippe mellomstore og mindre stjerner, anført av Denzel Washington i hovedrollen som dusørjegeren Sam. 
Den amerikanske borgerkrigen er nylig avsluttet, og den vesle byen Rose Creek terroriseres av en gruvebaron. 

Som i de tidligere filmversjonene ber de kuede borgerne et knippe kriminelle utskudd om hjelp til å kjempe mot overmakten. 
Etter dette følger filmen originalen noenlunde trofast, men med flere eksplosjoner og døde kropper. 

Ute av takt 

I den første amerikanske versjonen hadde fargede Yul Brynner rollen som leder av de syv uovervinnelige, mens resten av skuespillerne besto av hvite skuespillere. 
Denne gangen utgjør de en fargerik miks som er mer tilpasset vår tid, og derfor helt ute av takt med den perioden filmen er ment å skildre. 

Sammen med blant annet en mexicaner, koreaner og indianer tar Sam opp kampen mot den hvite kapitalistiske overmakten – som i den forrige filmen ble ledet av en mexicaner. 
Motivene deres for å risikere livet for noen hvite nybyggere er ofte uklare, bortsett fra at de kanskje er gode på bunnen. 

Men hverken forfatter Pizzolatto, kjent for True Detective, og regissør Antoine Fuqua, ser ut til å bry seg med slike detaljer. 
For dette er ikke en realistisk westernfilm. 
Skuddvekslingene er like troverdige som tv-serien Kruttrøyk fra 1960-tallet, og hver eneste scene der noen «trekker fortere enn sin egen skygge» avrundes med en kjapp sjonglering med revolveren. 

Revisjonistisk western er ikke enkelt 

Det er ikke den japanske originalen Fuqua imiterer, men Sturges sin uhøytidelige remake. 
Den filmens rampestreker var nok kledelig ved inngangen til 1960-tallet, mens her sliter filmskaperne med å finne en balanse mellom lett pastisj og alvorlig drama. 

Sam bærer på en tung bør fra borgerkrigen, viser det seg, som omfatter rasisme og massakrer på egen familie, men det berøres først helt mot slutten, på en uforløst måte. 

Det er ikke enkelt å lage en revisjonistisk western i våre tider. 
De fleste nøyer seg med å gjøre kvinnerollen til den bærende, det er vel bare Tarantino som har tilført sjangeren noe nytt med sine voldsballader og direkte referanser til rasismen. 

Kjip filmskurk 

Fuqua unner oss den luksusen å nyte at skurkene får sin straff, men han vil også at vi skal ta rollefigurene på større alvor enn det er dekning for. 

I den avgjørende mexicanske «stand off» mellom Sam og gruvebaronen, spilt av Peter Sarsgaard, kollapser dette forsøket på å gi Washington patos og dybde. 
Sarsgaards rollefigur er sannsynligvis tidenes mest uinteressante westernskurk. 

Hadde han bare ledd ondskapsfullt så ville vi i det minste fått noe å gå på, en slags bekreftelse på at han er en klisjépsykopat. 
Men han forblir totalt uttrykksløs mens han slakter ned for fote. 

Et eller annet sted i Japan snur Kurozawa seg i graven. 
",0
"«Gilberts Grusomme Hevn»:Morsomt om oppkast og hevn 

Humor og alvor i underholdende barnefilm 

For mye spying og oppkast i en film kan lett bli teit og ekkelt! 
I Gilberts grusomme hevn greier de heldigvis balansen mellom god humor og rent fysisk ubehag. 

Det er ikke greit å være Gilbert (Simon Hobbel Rosendahl). 
Han er nemlig ekstremt allergisk mot egg. 
Han trenger ikke engang å spise egg for å ende opp med skikkelig monstertryne. 
Det er jo ikke bare enkelt når man er 11 år og har lyst å være en av gjengen. 

Selv om filmen er full av morsomme opptrinn, ligger det et alvorlig tema om mobbing og behovet for å passe inn i bunnen. 

Da familien må flytte, ser Gilbert sjansen til å kvitte seg med kallenavnet Spybert. 
Det viser seg å være enklere sagt enn gjort, da nabojenta Line (Hannah Dybvand) er kjempesøt og elsker hjemmebakst med egg. 

Herlig overspill 

Situasjonen blir ikke bedre da tante Doris (Gisken Armand) kommer for å passe Gilbert en uke før jul. 
Dette er virkelig tanten fra helvete. 
Hun er faktisk en ordentlig drage. 

Dette kunne lett blitt både karikert og slitsomt, men takket være Armands herlige overspill fungerer det fint. 
Armand er søt og uskyldig i et øyeblikk og en skikkelig furie av en heks i det neste. 
Det må vel kunne sies at Doris har lettere sosiopatiske trekk. 
Gilbert skjønner i alle fall raskt at her er det fare på ferde. 

Gilberts grusomme hevn er langfilmdebuten til Hanne Larsen. 
Historien er basert på romanen Eggg av Stein Erik Lunde. 
Larsen viser at hun er en dyktig instruktør som får mye ut av sine veldig sjarmerende unge skuespillere. 
Her er det lite overspill og fin dialogflyt. 

Resultatet er en fornøyelig barnefilm med en god blanding av både humor og litt alvor. 
",1
"«Kongens nei» er historien om en sårbar konge
Jesper Christensen gir oss en ytterst human kong Haakon. 

I starten gir Erik Poppes film inntrykk av å være et kammerdrama fra den kongelige familiesfæren, når kong Haakon leker med barnebarna ute i snøen på vårparten 1940. 

Men ganske snart blir det tydelig at Poppe og forfatterne Rosenløw Eeg og Røyneland har et enda mer ambisiøst mål: de vil gjenskape noe av kaoset og forvirringen som oppsto under den tyske invasjonen – og samtidig holde på Haakon som det moralske, tvilende senter. 

Kongefamiliens flukt sammen med regjeringen til Hamar og videre til Elverum settes opp mot den tyske ambassadøren Braüers bestrebelser med å forhandle fram en fredelig kapitulasjon. 

Han er filmens tredje sentrale rollefigur ved siden av kongen og kronprinsen, og Karl Markovic spiller ham som et energisk, men desperat sendebud med en håpløs oppgave. 

Jesper Christensen imponerer 

Fra arkivbildene helt i starten til nedtellingen av timer gjennom mellomtekster skapes en distanse til dramaet, eller en historisk bevissthet. 
Vi blir altså ikke uten videre trukket inn i Haakons intimsfære og tanker, vi må jobbe for det. 

I begynnelsen virker han nesten som den åndsfraværende kongen noen anklaget ham for å være, og hans vei fram til det historisk avgjørende nei til tyskernes krav, bygges ikke opp som noen heltehistorie. 

Det er en av filmens sterkeste kvaliteter: den får fram hvor nærme vi var en kapitulasjon og hvor sårbare og små vi var under disse dagene. 
Og dette gjenspeiles i kongens kroppsspråk og ensomhet. 

Det tar tid for ham å gjøre seg opp en mening, han skvises mellom lojaliteten til den norske regjeringen og frustrasjon over dens handlingslammelse som kronprinsen er den fremste kritiker av (og her levnes ikke regjeringen mye ære). 

Jesper Christensen er som skapt for denne rollen, jeg kan godt forstå hvorfor filmskaperne utsatte filmen for å få ham med. 
Han har ikke mye dialog til disposisjon. 
Ofte handler det mest om blikk og ansiktsuttrykk, som verken er avklarende eller spesielt betydningsfulle, men som gjør oss enda mer nysgjerrige på hva som foregår inne i hodet hans. 

Ikke et melodrama 

Christensen og Poppe utnytter til fulle det som må ha preget kongens forhold til politikk – han kunne ofte ikke røpe hva han tenkte. 
Det skaper i filmen konflikt mellom far og sønn, men aldri strid. 

Haakon framstår som en kontrast til alle de kalde og distanserte kongefedrene vi har sett på film, mens avdøde dronning Maud får sitt pass påskrevet av kronprinsen. 
Baasmo Christiansen ligner ikke bare på Olav, men har også den litt hese, lyse stemmen og den unge impulsiviteten. 

Like imponerende er ansamlingen tyske klasseskuespillere, noen av dem i små roller som ikke reflekterer deres fulle talent (som den formidable Katharina Schüttler i rollen som Braüers hustru og Juliana Köhler som så vidt kan skimtes som ambassadesekretær). 

Det er også gjort et solid stykke arbeid med å fylle det omfattende rollegalleriet med skuespillere vi knapt har sett før. 
Gerald Pettersen tilfører statsminister Nygaardsvold en passende dose ynkelighet, mens Jan Frostad er effektiv som hans motstykke, den handlingsorienterte stortingspresident Hambro. 

Tidligere har Poppe som regissør hatt en tendens til slippe følelser løs, når han kanskje burde holdt igjen. 
Her er han så tilbakeholden at jeg noen ganger følte jeg ble avskåret fra kongens følelsesliv, når vi kom tett på. 
Men dette er ikke et melodrama. 

Slik kongen i filmen vil tjene landet må Christensen her tjene helheten i filmen. 
Men han er så god at jeg ikke kan få nok av ham. 
",1
"«Bridget Jones' baby»:Skuffer stort 

Den tredje filmen i serien har totalt mistet sjarmen. 

Sist vi så Bridget Jones (Renée Zellweger) var i 2004. 
I 2016 er hun blitt 43 år, har en god jobb, og jammen er hun ikke blitt slank også. 

Det hun ikke har er mann og barn, og det må man jo ha skal man kunne kalle seg lykkelig. 

Bakstreversk kvinnesyn 

Romantiske komedier selger rosa drømmer om evig lykke. 
Det er en del av pakken. 
Det betyr ikke at du som filmskaper bør ignorere signalene du sender ut. 
Dette er en film som kommer til å bli sett av et stort, kvinnelig publikum. 

Karakteren Bridget Jones var en forfriskende figur. 
Hun ble en heltinne nettopp fordi hun ikke passet inn i samfunnets stereotypiske syn på hvordan kvinner skal oppføre seg. 
Hun endte opp med drømmeprinsen selv om hun ikke var perfekt. 

Det er kanskje ufrivillig, men Bridget Jones' baby ender opp med å stigmatisere kvinner som tar andre valg. 
Det er veldig synd. 
Dermed presenterer den tredje filmen et mer reaksjonært kvinnesyn enn de to forrige. 

Krampaktig humor 

Filmens andre problem er at den er politisk korrekt og vil gjøre alle til lags. 
Det lille som er av humor er banal, kjedelig og uten brodd. 

Et godt eksempel er scenen på svangerskapskurset hvor Bridget har med seg begge de potensielle fedrene; Mark (Colin Firth) og Jack (Patrick Dempsey). 
Instruktøren tar det som en selvfølge at de er et homofilt par med surrogatmor. 
Det er ment å være morsomt, men det blir bare krampaktig. 
Dessuten er plottet med de to potensielle fedrene uoriginalt. 

Litt romantikk blir det 

Et tredje element, som er helt essensielt i en romantisk komedie, er kjemi. 
Den er helt fraværende mellom Zellweger og Dempsey. 
Heldigvis greier Zellweger og Firth å vekke til live noe av stemningen fra de to første filmene. 

Mot slutten får vi et nostalgisk tilbakeblikk fra de forrige filmene. 
Da blir det tydelig at kanskje det største problemet er Zellweger selv. 

Bridget Jones-karakteren er blitt for perfekt. 
Da forsvinner det elskelige preget som gjorde at vi alle kunne identifisere oss med henne. 
Hun går riktignok på trynet i denne filmen også, men sjarmen er borte. 
Hun er, i likhet med de fleste romantiske heltinner, blitt et uoppnåelig ideal. 

Bridget Jones' baby er rett og slett lett glemt. 
Det går fortsatt an å drømme seg bort i Bridget Jones’ verden, men komedier som denne går det tretten på dusinet av. 
",0
"«Sully»:Heroisk antihelt 

Tom Hanks redder en av Clint Eastwoods minst interessante filmer. 

I fjor hadde jeg planer om å delta i en svømmekonkurranse på en forblåst gresk øy der Tom Hanks også skulle delta. 
For hva kunne gå galt? 
Jeg hadde sett ham redde mannskapet sitt i Captain Phillips og opptre selvoppofrende i et utall filmer. 

Han var med andre ord som skapt for rollen som Chesley ”Sully” Sullenberger – den amerikanske piloten som i 2009 nødlandet i Hudson-elven i New York med alle passasjerene intakt. 

Motvillig helt 

Dette kunne fort blitt en sentimental suppe, men heldigvis er ikke regissør Clint Eastwood av den lett rørte sorten. 

Han har valgt å vektlegge Sullys motvilje mot å bli stemplet som en helt. 
Han gjorde bare jobben sin og synes medias opphaussing av hans innsats er uvirkelig. 
Selve nødlandingen tok bare noen få minutter, og redningsaksjonen var usedvanlig vellykket. 
Ikke akkurat materiale for en katastrofefilm. 

Derfor er det ikke tilfeldig at katastrofescenarioene utspiller seg i Sullys hode – når han har mareritt om hva som kunne ha skjedd om flyet hadde styrtet over New York. 

Det er en slu løsning der Eastwood får i pose og sekk: vi får det velkjente flystyrt-grøsset med en dose 9/11-noia og blir samtidig minnet på hva Sully faktisk reddet passasjerene og byen fra. 

Den menneskelige faktor 

Men for å fylle filmens 98 minutter trenger vi et menneskelig drama i bunnen. 
Det kommer først etter nødlandingen, når Sully blir konfrontert med en havarikommisjon som stiller spørsmål ved hans valg. 

Kommisjonens videosimulering viser at en nødlanding på en lokal flyplass var en reell mulighet, i motsetning til hva Sully selv hevder. 
En rekke høringer og undersøkelser, som sikkert var langtekkelige, blir redusert til et klimaks på noen minutter der Sully overbeviser kommisjonen om at en videosimulering aldri kan trumfe den menneskelige faktor. 

Hanks anstendighet 

Denne filmen tilhører Hanks, helt og holdent. 
Ingen kan spille anstendige ”vanlige” mennesker som han. 
Jeg kjenner knepene hans nå, og lar meg ofte irritere over at han velger så sympatiske roller, men faller for det nesten hver gang. 

Jeg savner likevel en kompleksitet i karaktertegningen. 
Den tvilen Sully føler rokker aldri ved ham på ordentlig. 
Han står som en bauta. 
Det er mulig det forholdt seg slik for virkelighetens Sully, som har skrevet boka filmen baserer seg på, men som drama på film blir det litt ensformig. 
",0
"«Sausage Party»:Herlig pølsefest 

Morsomt for skakkjørte 40-50-åringer. 

For meg er Seth Rogen, Michael Cera, Jonah Hill og Evan Goldberg gullnavn når det gjelder moderne, amerikanske komedier. 

Jeg tilhører dem som mener at Superbad verken er tangert eller overgått siden den kom i 2007. 
Den er barnslig, vulgær, grell og til å spise opp. 
Mange filmer er ganske morsomme, men veldig få filmer er like morsomme like ofte som Superbad. 
Og alle de nevnte bidro på mer enn hederlig vis til at den ble som den ble. 

Derfor er det med stor forventning jeg går inn og ser Sausage Party. 
Jeg forventer massive mengder vulgariteter, plumpheter og religiøse og seksuelle krenkelser og blir ikke skuffet. 

Kommer til å le høyt og ukontrollert 

På den visuelle siden ligger det hele naturligvis lysår bak stuerene superselskaper som for eksempel Disney/Pixar, men så har da også Sausage Party et budsjett som utgjør ti prosent av for eksempel Oppdrag Dory. 
Til gjengjeld er den ekstremt mye morsommere. 

Den er ikke hjertevarm, innbyr ikke til undring, tanker om arv, miljø, eller hvordan hjernen egentlig fungerer, men den er deilig uvøren og genuint morsom. 

Jeg vil anta at de fleste som klarer å følge den originale amerikanske dialogen, kommer til å le høyt og ukontrollert kanskje så mange som ti ganger, og i tillegg lavt og fnisete mange ganger flere. 
I min komediemålestokk er dette veldig mye. 

Harde skjebner 

Handlingen utspiller seg stort sett i et supermarked, hvor matvarene lever i den tro at når de blir kjøpt, møter de sin Gud og får leve i herlig harmoni med menneskene, litt som på fotografiene i brosjyrene Johovas vitner bruker å dele ut. 

Sakte forstår de at virkeligheten er mindre rosenrød. 
Pølsen Frank (Seth Rogen) og pølsebrødet Brenda (Kristen Wiig) har hovedrollene. 
De lengter etter å komme seg ut av plastemballasjen og sette i gang med hverandre, men blir lenge hindret av den grusomme virkeligheten. 
Michael Cera gir stemme til en deformert pølse og Jonah Hill til en pølse som får en hard skjebne. 

Rævkjører hverandre med intensitet 

Filmen har en rekke smart uttenkte bikarakterer som låner personlighet fra matproduktet de skal forestille. 

Morsomst er en tyggegummi i rullestol som låner trekk fra Stephen Hawking, samt en jødisk bagel med Woody Allenske trekk og en palestinsk lefse, som i starten hater hverandre, men som naturligvis, hadde jeg nær sagt, og etter mye stygg og frydefull språkføring, ender opp med å rævkjøre hverandre med intensitet og glede. 

I USA har filmen 17-årsgrense, som er idiotisk. 
Hos oss holder det å være tolv, altså ni, sammen med foreldre. 
Jeg vil ikke spekulere i hvor mange niåringer som vil ha glede av dette, men de siste minuttene er såpass over toppen-seksualisert at jeg ville vært litt forsiktig. 

13-14 tipper jeg er alderen hvor dette er uproblematisk morsomt. 
De som kommer til å le aller høyest er nok alle vi skakkjørte 40-50-åringer. 
",1
"«Rosemari»:Velspilt og spennende drama 

Drama som sitter uten store fakter og påtatte følelser. 

En blodig og nyfødt baby ligger og skriker på et toalett helt alene. 
En fortvilet brud finner bylten. 
Dette er den dramatiske starten på Sara Johnsens fjerde spillefilm. 
Hun har også skrevet manus. 

Historien som følger er ikke mindre dramatisk, men heldigvis styrer regissøren unna alle klassiske feller for søtladen sentimentalitet og overdramatiserte scener. 

Finstemte øyeblikk 

Allerede i debutfilmen Vinterkyss (2005) viste Johnsen en egen evne til å skildre intriger og menneskeskjebner uten pompøsitet og store fakter. 
Hun har et unikt blikk for de finstemte øyeblikkene og samspillet mellom karakterene. 

Etter åpningssekvensen hopper historien 16 år frem i tid. 
Bruden Unn Tove (Tuva Novotny) har fått to barn og er skilt. 
En dag dukker en ung jente opp på døren hennes. 
Det viser seg å være Rosemari (Ruby Dagnall), babyen som ble forlatt. 

Unn Tove er journalist og ser et scoop i det fjerne. 
Sammen begynner de å nøste opp den gamle gåten. 
Historien tar både dramatiske og uventede retninger underveis. 

Anti-realityshow 

Nå er det jo slik at den menneskelige psyke ikke alltid er like lett å forstå. 
Alle har vi hemmeligheter vi ikke ønsker avslørt. 
Da er det godt vi har gode historiefortellere som greier å formidle vanskelige og kompliserte følelser om identitet, morskjærlighet og skam uten at vi føler at vi sitter og ser på amerikansk realityshow av verste typen. 

Sara Johnsen får solid drahjelp til å formidle sitt mysterium av sine fantastiske skuespillere. 
Det er spesielt i samspillet mellom Tuva Novotny og Ruby Dagnall at filmen virkelig leverer. 
Noen av scenen er så intense og gir deg en følelse av å sitte i samme rom og observerer dem. 

En stjerne er født 

Novotny har en tilstedeværelse på lerretet som er helt spesiell. 
Hun inviterer deg inn i historien, og som tilskuer kan du ikke annet enn å følge med. 

Siden filmen Unn Tove lager heter 
Et barn er født i Hønefoss, får jeg også lyst til å ty til en klisjé for å beskrive nykommeren Ruby Dagnall. 
At en stjerne er født, er uten tvil. 
For et følsomt ansikt! 
Mest minner hun om en ung og sart Natalie Portman. 

Ikke bare er hun vakker, hun kan også spille. 
Dagnall har en utstråling vi andre bare kan drømme om. 
Rosemarie-rollen er ikke enkel. 
En emosjonell tenåring på leting etter sine egne røtter kunne vært lett å overspille, men det skjer aldri. 

Godt drama 

Både Novotny og Dagnall får skuespillerkunsten til å virke lekende lett. 
De formidler Johnsens dialog med eleganse og menneskelig varme. 

Rosemarie er heller ikke uten humor. 
Kollegaen Hilde (Laila Goody) sørger for de morsomme skråblikkene. 

Alle som har deltatt i en bokklubb kan kjenne seg igjen i scenen hvor fire venninner skal diskutere Stormfulle høyder. 
Det er de små gjenkjennelige hverdagsglimtene som gir filmen humoren og som er en fin buffer mot de sarte scenene. 

Filmen er kort og godt et velskrevet, spennende og utrolig velspilt drama. 
",1
"«Kubo og det magiske instrumentet» er et herlig eventyr
Magisk, mystisk og eventyrlig for de større barna. 

Av og til makter en film å overraske. 
Kubo og det magiske instrumentet er morsom uten å by på teit og flåsete slapstick. 
Den er gripende uten å være sentimental, og den er spennende uten å være heseblesende. 

Filmen er produsert av Laika, som tidligere har stått bak Coraline (2009) og Paranorman (2012). 
Bortsett fra noen dataskapte bakgrunnsbilder er alt håndlaget i en fargerik og fantasifull stop-motion dukketeknikk. 
Da er det kanskje ikke så rart at det tok fire år å lage filmen. 

Et lite kunstverk 

Resultatet er en barnefilm som imponerer. 
Animasjonen er levende og varm. 
Kubo er et aldri så lite kunstverk full av flotte visuelle detaljer du ikke blir lei av. 

Den imponerer ikke bare teknisk. 
Filmskaperne er heller ikke redd for alvor. 
Historien har en sår undertone, og handler like mye om sorg, savn og død som tøffe helter. 

Lille Kubo må passe på sin syke mor. 
Han lever av å fortelle magiske historier om tøffe helter på markedet. 
En dag viser det seg at historiene ikke bare er legender, men virkelighet. 
Ved hjelp av en ape og en bille må Kubo finne en legendarisk rustning. 

God balanse mellom humor og alvor 

Handlingen er satt til en eventyrverden inspirert av japansk mytologi. 
Det kunne lett blitt fremmedgjørende, men i istedet fascinerer den med en original og besnærende historie. 

Filmen drar deg inn i et magisk univers hvor selv en voksen tilskuer lett kan leve seg inn i skjebnen til den lille gutten. 

Filmen balanserer fint mellom de mer actionfylte, og til tider ganske skumle scenene, og den lune og morsomme dialogen. 

Gode, norske stemmer 

Det er også gjort en god jobb med de norske stemmene. 
Ingrid Bolsø Berdal som moren og Jesper Leporanta som Kubo er harmoniske og behagelige å høre på. 

Kubo og det magiske instrumentet er en film du bør få med deg hvis du setter pris på magi, eventyr og god animasjon. 
Aldersgrensen på 9 år bør overholdes da den kan være for skummel for de aller yngste barna. 
",1
"«Gråtass gir gass»:Grå tass på tomgang 

Det er minst ti grunner til at Gråtass gir gass totalhavarerer som barnefilm. 

Når en filmprodusent lager tre barnefilmer om samme traktor i løpet av ett år, kan man kanskje forvente at de får et slags samlebåndspreg. 

Men produsenten Cinenord Kidstory lykkes ikke engang med dét. 
Deres andre film om Gråtass er mye dårligere enn den første filmen, som gikk på kino i vinter. 
Det er flere grunner til det: 

1. 
Filmen mangler en hovedperson. 
Filmskaperne har så lite tro på Gråtass som helt, at de i denne filmen tryller ham inn i et slags koma og lar ham gjenoppstå som bil. 
Det kunne vært en gøyal idé. 
I superheltfilmer skifter figurene identitet hele tiden, men Gråtass får ingen superkrefter eller ny personlighet. 
Han blir riktignok mer sutrete som bil, så han kunne byttet navn til Gråtrass. 
Ellers er Gråtass så lite med at han bare spiller en birolle i sin egen film. 

2. 
Gråtass er stiv og kjedelig, både som traktor og bil. 
Han kan ikke snakke og har lite mimikk. 
Filmprodusentene burde brukt mer penger på spesialeffekter for å puste skikkelig liv i figuren. 
Nå er Gråtass så sjarmløs at han ikke når Pelle Politibil til felgen engang. 

3. 
Filmen er rotete fortalt. 
Kjenner man ikke Gråtass-universet fra før, tar det for lang tid å komme inn i det. 

4. 
Dyreelskere vil føle seg snytt. 
Handlingen foregår på en bondegård, men vi får nesten ikke se dyr. 
Har slaktebilen vært der? 

5. 
Filmen er for lang og langsom. 
Målgruppen er de yngste barna. 
Da er det optimistisk å lage en film som ruller av gårde på lavgir og som i tillegg er 10-15 minutter lengre enn andre barnefilmer. 

6. 
Kinofilmen ser ut som en glatt og billig TV-film. 
Handlingen skal foregå i Norge, men omgivelsene ser ikke norske ut. 
Filmen er spilt inn i filmlavkostlandet Irland, men det er ikke brukt mange euro på å skape en estetikk som forsvarer at dette er blitt en kinofilm. 

7. 
Det er lite å le av. 
Repeterende slapstick-humor og resirkulering av vitser man har lest før i Donald, etterlater et inntrykk av et manusteam med idétørke . 

8. 
Historien er flat som et punktet traktordekk. 
Verken figurene eller historien har dybde. 

9. 
Billøpet, som kunne blitt et høydepunkt i filmen, kommer for sent, varer for kort og blir aldri spennende. 

10. 
Er det ingenting positivt i denne filmen? 
Jo, musikken som er skrevet av Lars Kilevold, gir filmen et lite løft som den sårt trenger. 
Men det er kanskje på tide å parkere Gråtass for godt? 
",0
"«Cave» er en småkjedelig grottegrøsser
Lovende i 40 minutter, så kollapser den. 

I starten oppleves Cave som et friskt, norsk tilskudd til grottefilm-sjangeren. 
Den er vakkert filmet i norsk natur med gode skuespillere, levende dialog, skummel musikk og et lekkert, kjølig produksjonsdesign. 

De tre vennene som legger ut på ekspedisjonen inn i grotten, oser riktignok av dumdristighet. 
Det er derfor aldri tvil om at ting kommer til å gå galt for dem, slik sjangeren legger opp til. 
I begynnelsen er filmen ganske effektivt fortalt, selv om den i én scene holder på å skli ut i en ren reklamefilm for bilmerket som har sponset filmproduksjonen. 

Lenge virker det faktisk som om Cave skal bli en filmgodbit i høstmørket, men så stopper historiefortellingen opp halvveis. 
Slutten blir en blodig, men uengasjerende transportetappe mot mål. 

Dødsdykk 

Cave handler om tre venner som har vært soldater sammen i Afghanistan. 
Nå er de tilbake i Norge, og de er blitt enige om ta seg ulovlig inn i en grotte i ødemarken. 
Grotten er delvis fylt med vann, og flere mennesker har tidligere dødd i den. 
Ekspedisjonens mål er å lete etter en utgang som ingen har funnet før. 

Dersom man er i tvil om slike risikofylte grottedykk skjer i virkeligheten, er det bare å se den finsk-norske dokumentarfilmen Dødsdykket i Plurdalen (2016), som viser hva som skjedde etter at to finske sportsdykkere omkom i en norsk grotte for to år siden. 

Løse tråder 

I starten følger Cave en velkjent spenningskurve. 
Det er småuhyggelig, men man sitter hele tiden og venter på at noe virkelig ekkelt skal skje. 
Etter 40 minutter inntreffer et klaustrofobisk maretitt i grotten, som dessverre ebber ut som en dårlig filmet actionscene. 
Og rett etterpå oppfører de overlevende seg som om de aldri har vært i livsfare. 

Heretter fortsetter filmen som et slags bisart samlivsdrama. 
Selve avslutningen oppleves som nok en løs tråd som er for dårlig utnyttet i resten av denne filmen. 

Kommer en oppfølger 

Cave er den tredje kinofilmen til regissør, manusforfatter og produsent Henrik Martin Dahlsbakken. 
Han er 27 år, selvlært og lager filmer i et høyt tempo med svært lave budsjetter. 
Det er selvsagt imponerende i seg selv. 

Allerede før premieren er det bestemt at det kommer en oppfølger til filmen, Cave 2, neste år. 
Men etter å ha sett denne virker det som om filmskaperen satser for mye på kvantitet på bekostning av kvalitet. 
Det er synd, for Cave kunne blitt riktig bra om multitalentet hadde jobbet mer med manuset, karakterutviklingen og oppbygningen av actionsekvensene. 

Nå er historien like porøs og full av hull som grotten den handler om. 

Cave klapper rett og slett litt sammen i det øyeblikket da ting egentlig skulle begynt å skje. 
Resultatet er en småkjedelig grottegrøsser. 
Undertegnede ble ikke skikkelig skremt en eneste gang i løpet av de 80 minuttene filmen varer. 
",0
"«Jakten på Adolf Eichmann»:Nazijegeren som folkefiende 

Sterk hovedrolle i konvensjonelt drama om den tyske statsadvokaten som kom på sporet av naziforbryteren Adolf Eichmann. 

Omtrent hvert tiår har det kommet en ny tysk film som blir et fenomen på norske kinoer. 
De andres liv, Good Bye Lenin og Der Untergang var slike fenomener. 

Jakten på Adolf Eichmann er en mer beskjeden affære, selv om kvalitetene er åpenbare. 
Framfor alt gjør veteranen Burghart Klaussner en ny solid rolletolkning. 
Vi kjenner ham best i roller som teutonisk patriark, blant annet i Gullpalmevinner Det hvite båndet. 
Denne gangen går han løs på en rolle som rastløs jødisk nazijeger, den legendariske statsadvokaten Fritz Bauer som etter krigen trappet opp jakten på naziforbryteren Adolf Eichmann. 

Den nødvendige rettsoppgjøret 

Den tyske tittelen, Der staat gegen fritz Bauer, gir en klar indikasjon på at filmen ikke handler om Eichmann. 
Den handler om hvordan Bauer måtte kjempe mot et statsapparat og embetsverk som indirekte saboterte mange av hans forsøk på å straffeforfølge naziforbrytere. 

Han følte seg beleiret av fiender, reelle og noen få innbilte, men var hellig overbevist om at Etterkrigs-Tyskland måtte gjennom et rettsoppgjør om nazistenes monumentale forbrytelser for å komme seg videre som sivilisasjon. 
Og på et personlig plan følte han sterkt at om Eichmann unnslapp, så ville ikke han komme seg videre. 

Ensom kamp 

Vi møter ham i årene før han fikk lede den storstilte Auschwitz-prosessen i Frankfurt i 1963, mens han fortsatt kjempet en ensom kamp i femtitallets klamme, nye normaltilstand i Vest-Tyskland. 

Hans arbeid blir trenert på alle kanter, ikke minst fra tidligere nazister som nå jobber i statsapparatet. 
Men noe begynner å skje når han mottar tips om at Eichmann kan befinne seg i Argentina. 
Det skjer ikke uten strid: når den tyske etterretningstjenesten er motvillig, henvender Bauer seg til Mossad. 
Det er en dristig manøver som får storpolitiske implikasjoner og etter hvert avdekker kynismen som lå til grunn for amerikanerne og tyskernes slappe jakt på nazister. 

Fiktiv rollefigur svekker filmen 

Regissør og forfatter Laurs Karume har utstyrt Bauer med en fiktiv kampfelle, den unge juristen Angermann (Ronald Zehrfeld), som har et annet fellestrekk med statsadvokaten: han er homofil og lever et dobbeltliv. 
Det er godt tenkt, med samtidig filmens svakeste parti. 

Zehrfeld får aldri helt dreis på denne rollen, og det er synd, for talentet er stort (noen vil huske hans lavmælte rolle som lege i Barbara). 
Rollen oppleves som en konstruksjon som er ment å tilføre spenning, men Angermann trekkes inn i en litt kunstig nattklubb-intrige som framstår som et tafatt forsøk på å gi oss en smak av det gamle Weimar med en Marlene Dietrich-inspirert transvestitt. 

Sterk hovedrolle 

Klaussner er filmens kraftfelt og filmskaperne burde gitt ham flere muligheter til å borre dypere i Bauers komplekse liv. 

Det er jo hans homofile legning som er interessant, men det utdypes aldri. 
Vi får ikke vite noe mer om hans jødiske identitet, bortsett fra at det understreker hans posisjon som outsider. 
Bauers formative år som forfulgt motstander av naziregimet på 30-tallet blir heller ikke gjort noe nummer av. 

Til tross for disse manglene slipper Klaussner aldri vår oppmerksomhet, han er for god til det. 
Og han får god hjelp av en utsøkt produksjonsdesign som rammer ham effektfullt inne i etterkrigstidens ”bedragerske” arkitektur. 
",1
"«Ben-Hur:»Fra religiøst drama til idiotisk action 

Filmskaperne har ikke forstått hva som gjorde «Ben-Hur» til en klassiker. 

William Wylers 1959-versjon av Ben-Hur, ville vært favorittfilmen min hvis jeg var kristen. 
Historien er en slags blanding av Jobs bok og Greven av Monte Cristo. 

Den varer i tre timer og førtifem minutter, uten noensinne å være kjedelig. 
Dialogene er sitrende idé-dramaer som tematiserer dilemmaene i vennskap, okkupasjon, kjærlighet og tro. 
Charlton Hestons uforlignelige ansikt bærer lidelsen i å miste de han elsker, hatet mot romerne og etter hvert også den sakte bevisstgjøringen for hva Jesus står for. 

Det at Wyler klokelig nok er tilbakeholden med å vise Jesus’ ansikt, er bare en av mange kvaliteter i filmen som både er visuelt suveren, sjelelig dyptpløyende og emosjonelt intens, samtidig som den er en actionfylt blockbuster. 

Kunstnerisk selvmord 

Tanken på å lage historien på nytt er direkte frastøtende. 
Hvordan har regissør Timur Bekmambetov tenkt? 
Og hva i all verden har fått Metro-Goldwyn-Mayer og Paramount Pictures til å gå med på dette kunstneriske, og forhåpentligvis også kommersielle, selvmordet? 

Da jeg så regissørens russisk-klingende navn, tenkte jeg i noen sekunder at filmen kanskje hadde noe for seg. 
Men nei. 
2016-versjonen er en pekebok. 
Den er som Barnas Bibelbok som mormor ga meg da jeg var liten. 

Der fins de kjente historiene i forenklet, illustrert versjon, og samtidig blottet for det gammelmodige, mystiske voksenspråket som etter mitt skjønn er bibelens aller mest tiltrekkende aspekt. 

Regissøren har ikke skjønt noe 

Ingen av skuespillerne, og da mener jeg ingen, leverer rolletolkninger som varer lenger enn filmens to timer og to minutter. 

Grunnen til det er mest sannsynlig at hverken forfatterne eller regissøren har forstått hva som gjorde 1959-versjonen til en klassiker: 

Støy og spetakkel 

I 2016-versjonen haster Bekmambetov gjennom det hele, tar snarveier, lar være å etablere følelsesmessige bånd mellom publikum og karakterene, regner med at noe som er raskt fortalt også er emosjonelt fordøyd. 

Det som gjenstår er støy, spetakkel og spesialeffekter, som likevel bare er hakket mer spektakulære enn i 1959-versjonen. 
Den klassiske veddeløpsseksvensen mases nå i hjel med idiotiske tilrop og rotete klipp. 

Denne filmen blottstiller alt den kommersielle kinofilmen ikke lenger kan ta seg tid til å være fordi den tror at vi ikke lenger har evnen til å møte det. 
",0
"Sjakkgeniets ensomhet
Vi kommer aldri ordentlig inn under huden på Magnus Carlsen. 
Men filmskaper Benjamin Ree gjør et godt forsøk. 

I en sjelden scene erkjenner Magnus Carlsen at han har sine demoner. 
Men han understreker at han vil ha dem for seg selv, at det for ham er den beste måten å håndtere dem på. 
Et naturlig spørsmål ville kanskje vært om ikke det vil hemme ham som sjakkspiller, denne motviljen mot få hjelp til å bearbeide. 
Men på den annen side: dette er et fremtredende trekk ved Carlsens personlighet, som har vært der siden barndommen. 
Han lever mye i sitt eget hode, og noe av det fascinerende ved filmen er hvordan vi blir sittende og undre oss over hva som foregår der inne. 

Sjakk-thrilleren i India 

For filmskaperne må dette ha vært en formidabel utfordring, ikke minst fordi deres framgangsmåte virker ganske forsiktig. 
Filmen beskriver hvordan faren Henrik omsorgsfullt beskytter sønnens karriere, og det gjør han også overfor filmskaperne. 
Heldigvis har de hatt tilgang til såpass mye interessant arkivmateriale, både fra Carlsens barndom og veien til mestertittelen, at de makter å bygge en medrivende fortelling rundt ham. 

Jeg hadde aldri trodd at jeg skulle oppleve et sjakkparti like spennende som en VM-tittelkamp i boksing, men noen av scenene fra duellen mellom Carlsen og Anand i India i 2014 er fortsatt nesten like spennende. 
Noen genuint komiske scener er det også, som når sjakk-kommentatorer behandler den minste detalj, som at Carlsen velter en springer ved et uhell, som en rivning under et hinderløp. 

Den intuitive sjakkspiller 

Ree har valgt å la mye av sjakkspillets kompleksitet ligge, og nøyer seg med noen grunnleggende forklaringer. 
Det gjør at de fleste vil kunne ha utbytte av filmen, men det gjør også Carlsen til en enda større gåte. 
Men kanskje lar ikke hans geni seg forklare: i en scene møter vi en tysk «sjakkforsker» som har utviklet dataprogrammer som bistår Anand i hans forberedelser, og han kan ikke tro det spillet Carlsen presterte i tittelkampen. 
Dette skal ikke være mulig for den menneskelige hjernen, mener han, når han studerer hvordan ”sjakkens Mozart” spiller på intuisjon. 
For det får filmen fint frem: hvordan partiet mellom Carlsen og Anand var en kamp mellom to tilnærminger til sjakk, den intuitive og den programmatiske. 

For harmonisk? 

Selv blir vi sittende og måpe over at Carlsen med bind for øynene kan sette åtte dyktige sjakkspillere sjakk matt samtidig – uten at vi egentlig blir så mye klokere. 
Helt sentralt for filmen er også hvor mye familien betyr for Carlsen, og de framstår som en familie alle skulle ønske seg. 
De er også en forklaring på hans suksess, men jeg savnet noe mer utdypende, ja, kanskje konfliktfylt, nettopp fordi de opptar såpass mye plass. 
",1
"Magisk om tvangsekteskap
Guatemalas Oscar-kandidat er en sjelden opplevelse. 

Selvvalgte ekteskap er en relativt moderne oppfinnelse. 
Den sytten år gamle mayaindianeren Maria i spillefilmen Ixcanul er fullstendig innforstått med foreldrenes behov for å få henne giftet bort. 
Men hun vil ikke ha den utvalgte kandidaten. 
Hun kan ikke protestere åpent, men forsøker å finne sin egen snedige vei for å unngå ekteskapet. 

Med dette plottet i bunnen, gir Ixcanul et fengslende bilde av en indianerstamme i Guatemala. 
Regidebutanten Jayro Bustamante skildrer et miljø som er utilgjengelig, eksotisk og før-moderne, men uten å romantisere det. 
Dette er en bondekultur som riktignok har sine livskraftige ritualer, men som samtidig både bidrar til undertrykkelse og er utsatt for undertrykkelse. 

Maria (spilt av María Mercedes Coroy) blir selve brennpunktet for slike mekanismer. 

Som griser, så mennesker 

Ixcanul betyr vulkan på det lokale språket, og filmens familie må passere et svart, øde landskap for å komme til en urban sivilisasjon. 
På vulkanens fruktbare område dyrker de kaffebønner og driver grisehold. 

Tidlig i filmen skal Maria og moren få nettopp grisene til å parre seg. 
De gir dem sprit for å øke parringsviljen. 
Kamera zoomer inn på Maria, som venter på reaksjonen. 
Og ganske snart hører vi dunkelyder fra bingen. 

Senere bruker Maria samme metode på seg selv og en jevnaldrende gutt. 
Hennes prosjekt er å knytte til seg denne Pepe, som drømmer om å reise til USA. 
Hun vil følge med dit, komme seg vekk fra den påtvungede, eldre forloveden. 

Konsekvensene skal vise seg å bli dramatiske, og hele familien kastes ut i en eksistensiell og økonomisk krise. 

Den kostbare fruktbarheten 

Verdien av fruktbarhet er det sentrale motivet i filmen. 
Jorden, dyrene, menneskene: 
Det er fruktbarheten som holder livshjulet i gang. 
Motivet har religiøse dimensjoner, med ofringer og bønner til vulkanen. 

Regissør og manusforfatter Bustamante viser skjønnheten i en slik fruktbarhetskultus. 
Filmen har et utpreget sensuelt uttrykk og er vakkert fotografert. 

Men Bustamante er minst like opptatt av selve spillet rundt fruktbarheten – og den tvangspregede parringen. 
Unge kvinner blir verdifulle objekter som mange vil ha aksjer i. 
Slik sett har Ixcanul en feministisk agenda imot tvangsekteskap. 

Internasjonalt publikum 

Guatemala er et miniputtland i filmsammenheng. 
Faktisk er det bare andre gang i historien at landet har hatt en kandidat til Oscar. 
Ixcanul er dessuten i ferd med å få et internasjonalt gjennomslag. 
Den er vist på en rekke internasjonale filmfestivaler, inkludert TIFF i Tromsø og Film fra sør i Oslo. 
Enn så lenge får slike små, kresne kvalitetsfilmer også vanlig norsk kinodistribusjon. 
",1
"Palettkirurg-fisker, gjøm dere!
God Oppdrag Nemo-oppfølger som likevel ikke når helt samme høyder som den første filmen. 

En tragikomisk konsekvens av gigantsuksessen Oppdrag Nemo (2003) var at etterspørselen etter klovnefisk gikk så brutalt i været at det holdt på å bli artens bane. 
I korallrevene rundt Vanatu ble det praktisk talt tomt. 
Om bestanden er i ferd med å ta seg opp igjen, vet jeg ikke, men nå kommer uansett en ny runde. 
Det som eventuelt kan bidra til å redde klovnefisken denne gangen er at etterspørselen nå snarere vil gå utover Dorys art, Palettkirurg-fisker. 
Jeg håper de har skjult seg godt. 

Endetidstegn? 

Fra alle andre filmselskap enn Pixar ville Oppdrag Dory fremstått som en gjennomkomponert og imponerende film. 
Men når man legger listen så høyt som Pixar nå har gjort i over tyve år, blir det vanskelig å tangere sitt eget beste nivå hver gang. 
Oppdrag Dory er umiskjennelig Pixarsk, og har nok av fornøyelige og smarte påfunn, men det er lengre mellom høydepunktene og den gir ikke følelsen av uendelig intelligent overskuddsenergi som de beste filmene fra dette studioet har. 
Tvert i mot får jeg inntrykk av at de resirkulerer gammelt stoff, uten å gjøre det med samme nødvendighet som i for eksempel Toy Story-trilogien, som både emosjonelt og humormessig ble stadig skarpere. 
Og hvis man leter etter endetidstegn, som jeg jo alltid gjør, er det fristende å spekulere i om den ekstremt talentfulle gjengen som på midten av 90-tallet startet Pixar og bergtok oss, nå begynner å bli litt mette. 

Søt og morsom 

Likevel er det langt fra noen krise. 
Oppdrag Dory er søt og morsom. 
Den tar tak i Dorys kortidsminneproblemer, som jo var en stadig tilbakevendende morsomhet i den første filmen. 
Hun husker plutselig brokker fra barndommen, og når hun setter dem sammen blir hun i stand til å lete etter opphavet sitt. 
Selv om Marlin og Nemo egentlig ikke vil noe annet enn å leve trygt i anemonen sin, må de selvfølgelig hjelpe henne. 
Det fører dem til California og et kombinert havforskningsinstitutt og akvarium hvor en rekke nye karakterer, hjelpsomme og mindre hjelpsomme, morsomme og mer på det jevne, dukker opp. 

Blekksprut med Stockholmssyndrom 

Best av de nye er blekkspruten Hans, som lider av et slags stockholmssyndrom. 
Etter år i fangenskap frykter han livet i det store, frie havet og drømmer om å komme til akvariet i Cleveland. 
Av lynne og oppførsel er han en slags slektning til Kalle Klemmebjørn som i Toy Story3 er den på sjelen dypt sårede og misantropiske lederen for de bortslengte lekene. 

Viktigheten av familie og venner er som alltid det underliggende temaet, men jeg lurer på om ikke Pixars nærhet til Disney har gjort det ørlite mer klissete. 
Den norske versjoneringen er som vanlig stødig styrt av Harald Mæle, selv om bruken av Cecilie Skogs stemme neppe antyder det samme for nordmenn som Sigourney Weavers gjør for amerikanerne. 
",1
"Løvekvinnen stryker publikum med hårene
La det være sagt med en gang; Løvekvinnen har klart overgangen fra å være en bestselgende roman til film mye bedre enn Beatles gjorde det for to år siden. 
Filmen Løvekvinnen har mange kvaliteter som trolig vil sikre den et langt liv på lerretet. 

Forfatter Erik Fosnes Hansen ga ut romanen Løvekvinnen for ti år siden. 
Der malte den stilsikre ordkunstneren frem en eventyrlig fortelling om en svært annerledes jentes kamp for å skape seg et verdig liv, tross et medfødt handikap. 

Regissør Vibeke Idsøe har gjort en solid jobb med å bearbeide romanen til filmmanus, selv om slutten er skrevet om. 
Filmens slutt er langt mer positiv og oppløftende enn romanens avslutning. 

De sentrale replikkene fra romanen er imidlertid beholdt i en effektiv fortalt film, som fanger publikums oppmerksomhet allerede fra den dramatiske åpningsscenen. 
De første 20 minuttene introduserer de sentrale karakterene og dilemmaene i filmen på en svært fengende og velkomponert måte. 
Idsøe viser at hun er en regissør som bør få mulighet til å lage film oftere. 

Frykter bygdedyret 

Løvekvinnen handler om Eva Arctander, som blir født i 1912 med en sykdom som gjør at hun har lang pels over hele kroppen. 
Moren dør i barsel og faren skjemmes over spedbarnet, som han kaller en «gaupe» og et «uhyre». 
Eva er et barn som selv ikke en far kan elske, og han holder henne innesperret i huset i flere år. 
Faren har en synlig og viktig jobb i den lille byen, og er så redd for bygdedyret at han straffer den lille jenta med å låse henne inni et kott om hun viser seg for fremmede mennesker. 

Heldigvis for Eva, er det også mange mennesker i den vesle byen som bare er snille, og som ønske å hjelpe henne med få et så normalt liv som mulig, ikke minst barnepiken, som spilles glimrende av Kjersti Tveterås. 
Bortsett fra pelsen er nemlig Eva en sukkersøt jente, som viser seg å være et matematisk geni. 
Vi får imidlertid aldri se hvordan dette talentet oppdages eller stimuleres av omgivelsene i oppveksten. 

Overdrevne følelser 

Løvekvinnen handler om universelle temaer som ensomhet, annerledeshet og legevitenskapens kynisme. 
Men publikum får ikke noe rom til å gjør egen refleksjoner rundt tematikken. 
Bruken av voiceover, der Eva forteller publikum hva hun tenker og føler, er både overdrevet og unødvendig. 

Og det er aldri tvil om at filmen vil ende godt for Eva. 

Lite dybde 

Den eneste karakteren i filmen som har dybde og flere sider, er faren, som er godt spilt av svenske Rolf Lassgård (En mann ved navn Ove). 
Eva er bare snill og tapper, og det samme er barnepiken, samt telegrafisten som kalles Gnisten (Rolf Kristian Larsen). 

På den andre siden har vi kyniske vitenskapsmenn i København, som liksom skal hjelpe Eva, men som i bunn og grunn drives av en selvhevdende agenda. 
Kongens by anno 1926 er for øvrig svært dårlig gjenskapt av digitale spesialeffekter. 
Det ser ikke ut som Eva står på en bro i København, men foran et maleri. 
Og puddersnøen i starten av filmen ser heller ikke spesielt ekte ut. 

Tre ulike skuespillere deler på hovedrollen som Eva. 
De spiller henne i ulike faser av livet, men overgangen er sømløs takket være et godt kostymedesign og solid sminkejobb. 
Mathilde Thomine Storm spiller Eva som tenåring, og er mest med i filmen av de tre. 
Hun har først og fremst øynene å spille med fordi ansiktet er dekket av pels, og hun spiller overbevisende i en krevende rolle. 

Velmenende film 

Løvekvinnen er blitt et solid stykke filmhåndverk, som stryker publikum med hårene fra begynnelse til slutt. 
Filmen er lettbeint, underholdende og velmenende, men mangler brodd og dybde i karaktertegning. 
Dette filmeventyret er søtt som en pusekatt, men er fort glemt når man forlater kinosalen. 
Outsideren Evas «klassereise» og veien til aksept og anerkjennelse i storsamfunnet går litt for lett i filmversjonen av Løvekvinnen. 
Jeg savner at filmen klorer og brøler litt mer som en sinna løve. 
",1
"Anmeldelse:«Den nye Star Trek-filmen gir oss mer av det samme. 
For fansen vil det være nok.» 

Intet nytt fra verdensrommet 

Beyond hva da, egentlig? 
Som mange andre lurte også jeg på det før jeg så filmen – og ikke minst etterpå. 
For dette løftet om å gå nye veier følges ikke opp. 
Jeg tror nemlig ikke tittelen henviser til den omdiskuterte scenen tidlig i filmen der det kan se ut som Sulu har en mannlig partner. 
For den er gjort så diskret at den nesten ikke eksisterer. 

Selvironisk Kirk 

Alle Star Trek-scenarier repeterer det samme mønsteret: 
Vi følger Kirk, Spock og de andre på oppdrag i ukjente deler av verdensrommet, og denne gangen er de ute på et femårsoppdrag. 
Vi er inne i det tredje året og Kirk begynner å kjede seg som omreisende diplomat. 
De har ingen klar misjon, egentlig, og han er som kjent en handlingens mann. 
I en av filmens selvironiske kommentarer konstaterer han at det hele begynner å virke altfor episodisk. 

Men det tar ikke lang tid før denne navlebeskuende sutringen avløses av mer action. 
Det er nemlig en ny ond tyrann fra dypet av verdensrommet, Krall (en nesten ugjenkjennelig Idris Elba), som angriper Stjerneflåten. 
Hans mål er å få fatt i et tusen år gammelt mystisk våpen som befinner seg på flåten og på den måten knuse all motstand. 

Spektakulær design 

Det var J.J. Abrams som fornyet Star Trek-merkevaren gjennom de to forrige filmene, denne gangen holder han seg i bakgrunnen som produsent. 
Og det merkes: 
Justin Lin, kjent for Fast and Furious-filmene, er mer anarkistisk og oppfinnsom i sin omgang med det spektakulære, på godt og vondt. 
Jeg elsket sekvensen der Kirk råkjører med motorsykkel på en planet hvor det egentlig er fysisk umulig, men synes det noen ganger ble for mye abstrakt design (basen Yorktown er som et sinnrikt og stygt digitalt kunstverk). 

Hyllest av legenden Nimoy 

Men, når det kommer til stykket, så handler dette om rollefigurene. 
Lin tar godt vare på sitt rollegalleri og lar de få være seg selv, slik fansen krever. 
Det nære, men komplekse båndet mellom Kirk og Spock er intakt, og Spock og Bones fortsetter å tirre hverandre som buddies i en gammeldags westernfilm, akkurat som Uhura får frem følelsene i Spocks ene menneskelige halvdel. 
I en rørende scene ser vi Spock stå alene og ta innover seg hvordan den originale Spock døde – en hommage til den uforlignelige Leonard Nimoy som døde i fjor og som filmen er tilegnet (sammen med Anton Yelchin, som spiller Chekov og som nylig døde tragisk). 

Kjedelig superskurk 

Da J.J. Abrams oppgraderte Star Trek til vår tid var det balansen mellom fansens forventninger og de uinnvidde som sto sentralt. 
Jeg var blant dem som lenge fniste av tv-seriens kostymer og hårfrisyrer, men som lot meg overbevise av den nye kinoversjonen. 
Men jeg synes fortsatt at noen av de mørke fyrstene som hjemsøker Star Trek-filmene burde få en mer nyansert innpakning. 
Her får Idris Elba langt mindre å spille på enn landsmannen Benedict Cumberbatch fikk i den forrige filmen. 
Elba er en strålende skuespiller, men skjules her bak en ganske fantasiløs, hemmende maske, uten mulighet til å spille på mimikk. 
Det bør bli neste ledd i oppgraderingen. 
",1
"«Under kirsebærtrærne»:Hemmeligheter i blomstringens tid 

Smakfull filmgodbit fra Japan om gamle hemmeligheter som langsomt avdekkes. 

Noen få vakre vårdager hvert år blomstrer kirsebærtrærne over hele Japan. 
Blomstringen kalles sakura og er en stor kulturell begivenhet. 

De rosa blomstene er et symbol på at ungdomstiden er kort og forgjengelig, men er også et bilde på at mennesker går gjennom ulike faser i livet. 
En ny vår kan komme, om man gjødsler omgivelsene riktig. 

Vond hemmelighet 

I Under kirsebærtrærne møter vi tre mennesker, fra ulike generasjoner. 
De blir kjent med hverandre i en bitte liten pannekake-kafé i løpet av noen dager da byen står i full blomst. 

Sentaro er en mann midt i livet som driver kafeen, tenåringsjenta Wakana er stamgjest, og Tokue er en 76 år gammel kvinne som plutselig dukker opp. 
Den eldre kvinnen sier hun alltid har drømt om å jobbe på et slikt sted. 
Da det viser seg at hun kan lage et eventyrlig godt syltetøy, får hun jobb der. 

Gradvis trer denne kvinnen frem som filmens hovedperson. 
Men hvilken vond hemmelighet er det hun bærer på? 
Og hvorfor er hendene hennes deformerte? 

Tematiser familiebånd 

Filmens regissør og manusforfatter, Naomi Kawase, ble selv forlatt av sine foreldre da hun var to år. 
Hun vokste opp hos en grandtante som hun trodde var bestemoren, og i flere av sine filmer tematiserer hun foreldreskap. 

I Under kirsebærtrærne møtet vi altså en ungjente uten far, en voksen mann uten mor, og en eldre kvinne uten barn. 
Deres felles kjærlighet til mat knytter dem sammen og gjør at de blomstrer i hverandres selskap. 

Både søt og syrlig 

I starten er det lett å tro at vi i denne filmen bare vil få servert en søt og forutsigbar fortelling. 
Men gradvis utfolder den seg til å bli syrligere, mørkere og mer alvorlig. 
Det er dette midtpartiet som er filmens følelsesmessige rotfeste, og det er her den er best. 

Filmperle 

Filmen er lavmælt og langsom, men aldri kjedelig. 
Den forstyrres stort sett bare av noen velbrukte klisjeer, som for eksempel en kanarifugl i bur, som ikke kler denne ellers stilfulle filmen. 

Et av høydepunktene er da vi får se hvordan syltetøyet tilberedes trinn for trinn. 
Det er så inspirerende formidlet at man straks får lyst til å løpe hjem og lage sitt eget syltetøy. 

Eviggrønn 

Kawase viser med Under kirsebærtrærne at hun er en stilsikker regissør med en sjelden evne til å formidle hva det vil si å være et helt menneske på film. 
Her har hun dyrket frem en eviggrønn filmopplevelse, som fortsetter å vokse lenge etter at man har forlatt kinosalen. 
",1
"«Captain Fantastic» er ganske fantastisk
Viggo Mortensen er som skapt for rollen som motkulturell raddis-pappa som oppdrar en barneflokk i villmarka. 

De fleste amerikanske filmer om familier som søker seg vekk fra det sivile samfunnet handler ofte om hippie-småsamfunn, aggressive militsgrupper eller religiøse sekter. 

Cash-familien hører ikke helt hjemme i noen av disse kategoriene, selv om familiens overhode, Ben, spilt av Viggo Mortensen, flasker barna opp på en strikt diett av Noam Chomsky og Marx. 

De fem barna, i alderen 6 til 16 år, står opp grytidlig for gjennomføre en knallhard dag med utfordrende fysisk trening, inkludert kampsport, og nærlesning av et pensum som blant annet består av Brødrene Karamazov og alternativ amerikansk historie. 

Uortodoks familie 

Men når moren blir syk og må innlegges på sykehus (bare det et nederlag for den selvhjulpne familien), begynner festningen Ben har bygd rundt familien å rakne. 

Når det er tid for begravelse (dette er ingen spoiler, moren dør tidlig i filmen), trosser de morens familie ved å møte opp i begravelsen med sine, skal vi si, uortodokse ritualer. 

Morens siste vilje var å bli kremert og så spylt ned i et toalett, og det er et ønske Ben og barna vil respektere. 

Tar seg friheter 

Er dette en komedie? 
Noen ganger. 
Den har likhetstrekk med Oscarvinneren Little Miss Sunshine, på ene siden, og iblant med dramaet Running on Empty, om en radikal families flukt fra FBI. 
Selv om tittelen kanskje er litt ironisk ment, indikerer den også det fantastiske ved hele historien, den er på mange måter for god til å være sann. 

Det gjør at forfatter og regissør Matt Ross (kjent som megaloman gründer i HBO-serien Sillicon Valley) kan ta seg store friheter, men det gjør også at noen dramaturgiske snarveier blir for krappe og de politiske spørsmålene uavklarte. 

Men de blir liggende der og murre, som en påminner om hvor sjelden slike spørsmål i det hele tatt stilles i en mainstreamfilm: 
Hvordan skaper man uavhengige, fritt tenkende individer? 
Er det mulig å melde seg ut av forbrukersamfunnet – og til hvilken pris? 

Bare i USA 

Denne filmen kunne ikke vært laget andre steder enn i USA. 
Ben og kona er noen slags ”situasjonist-buddhister” med forankring på venstresiden, men han gir likevel barna grunnleggende innføring i kamp- og våpentrening. 

Hele familien er dessuten så kul og smart, på sin måte, at denne voldelige orienteringen oppfattes som mer uskyldig enn den er. 
Om Ben hadde tilhørt en milits på høyresiden, ville kanskje liberale som jeg reagert annerledes? 

Heldigvis gir filmskaperne Ben motstand, og han møter seg selv i døren. 
Men ikke uten at filmen tar en ny, fantastisk retning. 
",1
"«Store Vennlige Kjempe»:Skuffende fra Steven Spielberg 

Roald Dahls eventyrlige historie blir tamt og kjedelig levert av stjerneregissøren Spielberg. 

Steven Spielberg har laget en skuffende flat film basert på Roald Dahls elskelige barnebok. 
Denne gangen har mesterregissøren gått seg bort i vakre og stemningsfulle dataanimasjonseffekter. 
På veien har han glemt at han trenger en dramatisk kurve som kan forføre og bergta publikum. 

Spielberg viste tidlig at han mestret kunsten å kommunisere barns håp og lengsler i E.T. – gjesten fra verdensrommet (1982) og Solens rike (1987). 
I SVK har han mistet grepet. 
Han makter ikke å formidle lille Sophies (Ruby Barnhill) håp og drømmer. 
Det er jo litt trist siden SVK handler om nettopp drømmer. 

Kunne vært magisk 

Sophie bor på barnehjem, og her får hun ikke sove. 
En natt, idet klokken tikker mot den magiske «witching hour», dukker det opp en mystisk figur utenfor vinduet. 
Han kidnapper henne, og tar henne med til kjempenes land. 

Den store vennlige kjempen (Mark Rylance) er langt fra så skummel som han ser ut. 
Dessverre kan man ikke si det samme om de andre kjempene. 
De er noen ordentlige bajaser som stjeler mennesker for å spise dem. 

Flat spenningskurve 

I dette materialet ligger grobunnen til det som kunne vært en magisk eventyrfilm. 
Dataanimasjonene er nesten overjordisk vakre, og Mark Rylance som kjempen er livaktig, sympatisk og full av følelser. 

Den lille engelske byen ser ut som den er tatt rett fra Harry Potter og landskapet til kjempene må være inspirert av Ringenes Herre. 
Kanskje ligger noe av problemet her? 
For hvor er Roald Dahls lettere skrudde galskap? 
Den er blitt borte et sted på veien. 

Det største problemet er mangelen på driv i historien. 
Filmen har en helt flat spenningskurve, og motivasjonen til karakterene er ikke godt nok oppbygd og formidlet. 
De andre kjempene blir aldri skremmende nok til å virke som et stort problem. 
De er irriterende og brautende, men de blir aldri skumle. 

Filmens atmosfære er drømmende, og Spielberg går seg bort i vakre bilder. 
Båndet mellom Sophie og kjempen er fint skildret, men det griper deg ikke. 

Komisk høydepunkt 

Filmen mangler også humor. 
I starten er det veldig festlig at Sophie er så liten og kjempen så stor. 
Det humorelementet bærer ikke en hel film. 

Alt i SVK er ikke håpløst. 
Scenen med selveste dronningen (Penelope Wilton), som spiser frokost sammen med kjempen på Buckingham Palace, er filmens ubestridte komiske høydepunkt. 
Her får du endelig et snev av løssluppen galskap. 

Steven Spielberg har laget en utrolig vakker film, men den er helt ufarlig. 
Dessverre er den også litt kjedelig. 
",0
"«Suicide Squad» er mørk, dyster og morsom
Til å være en gjeng psykopatiske gærninger er antiheltene i Suicide Squad forbausende likandes. 

For dem som ikke kjenner tegneserieuniverset til DC Comics, debuterte den gærne gjengen Suicide Squad i 1959. 
Siden den gang har gruppen eksistert i mange variasjoner, men felles for dem alle er de noen skikkelige skurker. 
Filosofien er å bekjempe ondskap med ondskap. 

Handlingen i Suicide Squad fortsetter der hvor Batman vs. Superman sluttet. 
Såkalte meta-mennesker vandrer blant oss normale. 
Ikke alle bruker superkreftene i det godes tjeneste. 

Elsk eller hat 

Det hele starter med at den beregnende Amanda Waller, glimrende spilt av Viola Davis, har en plan om å sette sammen en topp hemmelig gruppe, bestående av de verste mordere, pyromaner og de klin gærne kriminelle. 
Ideen er at det ikke er så nøye om de lever eller dør. 

Selvmordsgruppen skal bekjempe onde krefter der ingen andre våger. 
Planen settes ut i livet idet en eldgammel, ond og overnaturlig kraft gjenoppstår. 

Det er en fare for at Suicide Squad er en film du enten kommer til å hate eller elske. 
Jeg ble positivt overrasket og tilhører sistnevnte kategori. 

Dette er to timer med forfriskende galskap, morsomme og komplett amoralske karakterer og godt koreograferte actionsekvenser. 

Fargerik og morsomt fortalt 

Regissør David Ayer har laget en opprinnelseshistorie som balanserer god karakterdynamikk og tøff action. 

Filmen skal fortelle historiene til mange karakterer og oppleves litt episodisk i starten – fortellerflyten hakker litt, men går seg til etter hvert. 
Samtidig er tilbakeblikkene både spennende, fargerike og morsomt fortalt. 

Filmen er aller best når hele gjengen er samlet. 
De har en god kjemi og dialogen er morsom og velskrevet. 
Den indre dynamikken i gruppen driver historien videre. 

Hvor mye kan du egentlig stole på en gjeng psykopatiske mordere? 
Gruppens motvillige leder, elitesoldaten Rick Flag, er jammen ikke sikker. 
Det er med på å skape både drama og spenning. 

Kontrollert galskap 

Selv om Suicide Squad er et ensemble, er det noen av antiheltene som får lov til å skinne litt ekstra. 

Margot Robbie som Harley Quinn stjeler hver scene hun er med i, som en fabelaktig blanding av skjønnhet og galskap, uskyldighet og iskald beregning. 
Hun har også noen av filmens beste kommentarer. 
Sekvensen der hun drømmer om et normalt liv er ubetalelig morsom. 

Det har også vært knyttet mye spenning til Jared Leto som The Joker. 
Han har store sko å fylle etter Heath Ledgers legendariske tolkning. 
Leto tar Joker-karakteren og gjør sin helt egen vri på galskap. 
Han er ikke så mørk og rå som Ledgers Joker, men Leto spiller karakteren med kontrollert og forførerisk galskap. 

Suicide Squad starter i det stille, men jobber seg opp til en helstøpt og svært underholdende actionfilm. 

Den balanserer fint mellom det dystre, intense og det komiske, og blir aldri masete. 
Den kunne vært hakke råere, men de rolige partiene, kombinert med action, kler den. 
",1
"«Truman»:Hjertevarm og rørende spansk film 

Nyansert og trist om døden. 

«Enhver dør så godt de kan,» sier Julián i en scene i filmen. 
Døden er vårt vestlige samfunns siste tabu. 
Den er der alltid, truende som en mørk skygge, men vi ignorerer den så godt vi kan. 
Helt til en av våre nærmeste, eller en selv, møter den ansikt til ansikt i form av en dødelig sykdom. 

For Julián (Ricardo Darín) skal snart dø. 
Han snur ryggen til livsforlengende kreftbehandling. 
En dag kommer hans gamle barndomsvenn Tomás (Javier Cámara) på besøk fra Canada for å tilbringe noen dager sammen med ham – og for å si farvel. 
Juliáns største bekymring er hva som vil skje med hunden hans, Truman, etter at han er død. 

Hvis dette scenario høres trist ut, så er det fordi døden både er vemodig og trist. 
Heldigvis greier regissør Cesc Gay å skildre vennskapet mellom de to mennene med varme og en dose humor av det mørke slaget. 

Den vanskelige sorgprosessen 

Dynamikken i filmen kommer av at Julián har akseptert sin skjebne, men det har ikke Tomás. 
I alle våre forsøk på ikke å snakke om døden, er det et element det skrives og snakkes mindre om. 

Det er hvor vanskelig det er å være en pårørende, den som skal være den sterke og støttende parten. 
Det blir en bagatell sammenlignet med all smerten og redselen en døende må igjennom, men Gay skildrer dette både klokt og melankolsk. 

De fleste av oss føler en total maktesløshet i møte med døden. 
Tomás er intet unntak. 
Filmen følger forholdet mellom de to mennene over fire dager med middager, fester og spontane utflukter. 
I løpet av de dagene må Tomás lære å håndtere sin egen sorg. 

Godt spill 

Truman er en nydelig skildring av vennskapet mellom to menn som ikke alltid er like god til å vise følelser – i alle fall ikke de vanskelige følelsene. 

Ricardo Darín og Javier Cámara er intense og nyanserte i sine respektive roller. 
Darín som skuespilleren og levemannen som må stå ansikt til ansikt med sin egen dødelighet, og Cámara som den mer innesluttede vennen. 

Truman er en film som til tider kan være sentimental, men det er en god sentimentalitet som ikke er påtrengende. 
Den spiller lett på tårene, men den lune latteren er aldri langt unna. 
Cesc Gay leverer et finstemt portrett av livet, døden og sorgen. 

P.S. Husk lommetørkleet! 
",1
"«Everybody wants some!!» Løssluppen nostalgi
Smart ungdomskomedie om sex og hormoner. 

En bil suser gjennom en liten collegeby. 
Over lydanlegget spilles My Sharona med The Knack på full guffe. 
Ved rattet sitter Jake (Blake Jenner) på vei til sitt første år på college. 

Jake var stjernen på baseball-laget på high school. 
Med stipendet i kofferten blir han introdusert for sine andre lagspillere og samboere. 
Det som følger er fire dager og fire fester. 

Denne filmen har vært omtalt som den åndelige oppfølgeren til Dazed and Confused fra 1993. 
Vi skal til Richard Linklaters univers, hvor et strengt fortalt handlingsforløp med en klart definert intrige overhodet ikke er poenget. 
Du kan faktisk si det er ikke-eksisterende. 

Linklater er, og har alltid vært, opptatt av forholdet mellom mennesker. 
Fra kjærestepar i Før soloppgang (1995) til familieforhold iBoyhood(2014). 

Her handler det om gruppedynamikken mellom en gjent vidt forskjellige unge menn. 
Fra Willoughbys (Wyatt Russell) lange doptaler om rockens fortreffeligheter til Finns (Glen Powell) filosofiske utredninger om damer og sex. 

Uskyldighetens tidsalder 

Tidskoloritten i Everybody wants some!! er satt til 1980. 
Det var lenge før Aids ødela uskyldig sex og Ronald Reagan kom til makten. 
I Linklaters øyne er dette uskyldighetens tid. 

Først og fremst er filmen et herlig tegnet portrett av guttegjengen, som ikke er venner, men som tilfeldigvis skal spille på samme baseballag. 
Det er unge menn som må lære hverandre å kjenne, om gryende vennskap og dyptliggende konkurranseinstinkt. 

Den beste måten å bli kjent på er selvsagt å feste. 
Sånn sett går denne filmen inn i undersjangeren college-komedier som strekker seg fra National Lampoon’s Animal House (1978) til American Pie (1999). 
Heldigvis styrer Linklater unna all idiotisk og plump sexhumor. 
Han er mer sofistikert enn som så. 

Forfriskende fritt for dumme sexvitser 

Det er forfriskende å se en film hvor ungdommelige hormoner og livsanskuelse tas på alvor. 
Det er også fascinerende å se hvordan regissøren greier å inkludere en rekke av de klassiske festscenene uten å redusere dem til flåsete dumheter og grisete sexvitser. 

For at denne typen filmer skal fungere, må du ha gode skuespillere. 
Det blir nesten urettferdig å trekke frem enkeltnavn her, for alle spiller glitrende. 
Likevel er det Blake Jenner, som ligner på en ung Matt Dillon, som er den bærende kraften i filmen med sin ungdommelige naivitet og nysgjerrighet. 

Kanskje har Linklater laget en film som er mer egnet for dem som var 18 år på 80-tallet, enn dagens ungdom. 
Selv om temaene er universelle, er dette en film som spiller på nostalgi og tilbakeblikk. 

Liker du Linklaters filmer, vil Everybody wants some!! oppleves som en oppløftende og smart komedie slik bare han kan lage dem. 
",1
"«Jason Bourne»:David versus Goliat 

Film nummer fire i serien lever ikke helt opp til forgjengerne. 

Filmen har Norges-première fredag 29. juli. 

Åpningsscene: 
Heten dirrer. 
Vår mann blir kjørt til noe som ligner en flyktningleir på grensen mellom Albania og Hellas. 
Her veddes det om penger, og de slåss med bare nevene. 

Den rå brutaliteten hvor neve treffer kjeve er et av Bourne-filmenes kjennetegn. 
I denne filmen, den fjerde i rekken med Matt Damon i tittelrollen, skapes spenningsdynamikken mellom Bournes manglende tilgang på høyteknologiske ressurser og CIAs skremmende masseovervåking. 
Det blir lowtech møter hitech. 
David versus Goliat. 

Jason Bourne er i dekning. 
Det varer ikke lenge. 
Nicky Parsons (Julia Stiles) dukker opp med mer informasjon om fortiden og faren hans. 
Det kulminerer i en kaotisk scene under en voldelig gatedemonstrasjon i Aten. 

Her får du kaoset, hysteriet, desperasjonen, volden og panikken. 
Det er intenst og spennende. 
Hadde alle actionsekvensene vært som denne, hadde Jason Bourne vært fantastisk. 
Det er de ikke. 

Det virker som om regissør Paul Greengrass er redd for å kjede publikum. 
Handlingen sparkes raskt i gang, og du får ikke pause før rulletekstene starter to timer senere. 

Irriterende og slitsomt 

Jason Bourne er stramt fortalt og fartsfylt action. 
Det er ingen dødpunkter. 
Greengrass bruker flittig det håndholdte og vinglete kameraet i actionsekvensene. 
Poenget er vel å skape autentisitet og realisme, men det fungerer ikke. 

Problemet er at alle detaljene blir borte. 
Det skjer så mye på lerretet at all finessen forsvinner i et rot av skyting og bilkjøring. 
Det virker slurvete og dårlig koreografert. 
I stedet for å skape innlevelse, blir det heller irriterende og slitsomt. 

Det er også et annet element som gjør at denne filmen ikke lever opp til de foregående filmene. 
Den svakeste delen er gåten Jason Bourne selv. 
Den er jo løst. 
Fortiden og opprinnelsesmystikken begynner å bli utvannet. 
Den blir for tynn til å fascinere. 

En skremmende ny verden 

Filmens mest spennende intrige ligger ikke i Bournes fortid, men i overvåkingsthrilleren. 
CIAs Heather Lee (Alicia Vikander) og Robert Dewey (Tommy Lee Jones) jobber i kulissene for å innføre et system som skal overvåke oss hele tiden. 

Kontrastene mellom den gamle spionverdenen og vår nye virkelighet, hvor vi kan overvåkes uansett hvor vi er, skaper et skremmende scenario. 
Dessverre er den ikke godt nok integrert i Bourne-historien, og blir bare noe som skjer på sidelinjen for å plassere ham i de riktige situasjonene. 

Til tider står han nesten i fare for å bli en birolle i sin egen film. 
Kanskje er det et symptom på at fremtidens spionverden flyttes fra gateplan og inn i dataovervåkingens skremmende univers? 
Spioner som Bourne tilhører fortiden, mens Lee er fremtiden. 

Spennende actionfilm 

Så kan du alltid si at i en actionfilm trenger man ikke gode karakterer eller et sterkt plott, men det kan være to avgjørende elementer som skiller en god actionfilm fra en helt grei actionfilm. 

På tross av noen innvendinger er Jason Bourne solid action. 
Det at Bournes motstandere er så teknologisk overlegne fører til at vi får to timer med god spenning. 
Selv om alle Bourne-filmene har hevnen som motiv, blir det her redusert til en ganske banal hevnhistorie. 
Det er ikke Bourne verdig. 

Filmen har norgespremière fredag 29. juli. 
",1
"«Lights out»:Ikke skru av lyset! 

Truende og uhyggelig skrekk i sommersolen 

I fare for å høres ut som en skrekkfilmklisjé: 
Denne filmen hadde jeg aldri sett i mørket alene hjemme. 
Det er et kompliment til regissør David F. Sandberg. 
Han har laget en grøsser som maktet å skape ekte uhygge selv på en lys sommerdag. 

Sandberg har latt seg inspirere av menneskets grunnleggende redsel for mørket og de marerittene som skjuler seg i nattens mangel på lys. 
Lights out går dypere og skaper grøss ved å skape usikkerhet rundt det som skal være trygt i et barns liv. 

Den ustabile moren 

I et mørkt hus i solrike California plages Martin (Gabriel Bateman) av en skremmende figur som forsvinner idet lyset skrus på. 
Han flykter fra sin deprimerte mor Sophie (Maria Bello) til sin søster, Rebecca (Teresa Palmer), som begynner å grave i morens fortid. 

I likhet med den australske Babadook rokker Lights out også ved den personen som skal være det trygge ankeret i barns liv, nemlig morsfiguren. 
Historien i denne grøsseren reflekterer en dyp redsel de aller fleste av oss kan relatere til. 

I vår kultur representerer morsfiguren trygghet og godhet. 
I det øyeblikket du skaker ved den oppfatningen har du grobunn for et skrekkscenario som er langt mer skremmende enn et par scener som sier BØ. 

Den ustabile morsrollen er en klassisk skrekkfilmfigur. 
Fra Psycho (1960) til Carrie (1976) har den onde moren, med god grunn, skremt oss. 
Lights out er ingen dyp psykologisk studie av depresjon, men Sophies spiral ned i galskapen er opprivende. 

Truende uhygge 

Selv om Lights out også har en del scener med billige bø-effekter som får deg til å hoppe i stolen, bevarer den sin truende og uhyggelige atmosfære gjennom hele filmen. 

Lights out pøser ikke på med voldsomme effekter, for det er ikke vemmelige detaljer som gjør en film skummel. 
Den må også ha et troverdig scenario og karakterer du bryr deg om. 
Nerven i denne historien ligger i spillet mellom lys og mørke. 

Den er elegant, stramt fortalt og godt spilt. 
Regissøren spiller godt på mystiske lyder og spillet mellom lyset og mørket. 
I noen scener ser du en klar inspirasjon til japanske skrekkfilmene som Ringu (1998). 
Det er effektivt når det gjøres riktig, som det gjøres her. 
I natt sover denne anmelderen med lyset på. 
",1
"«Ghostbusters»:Vi ringer med glede disse damene 

Glem nettrollene. 
«Ghostbusters» er støyende moro. 

Etter å ha sett den nye versjonen av Ghostbusters med fire kvinnelige spøkelsesjegere blir hatkampanjen mot filmen absurd. 
Det er helt fint å ha et nostalgisk forhold til versjonen fra 1984, men å la et irrasjonelt hat gå utover fire talentfulle skuespillere kun fordi de er kvinner er for dumt. 

2016-versjonen av de gale spøkelsesjegerne er faktisk forbausende morsom og underholdende, om dog av det støyende slaget. 

Står støtt på egne bein 

Regissør Paul Feig hadde strengt tatt ikke behøvd å lene seg så mye på den gamle filmen som han gjør. 
I løpet av filmen dukker både Murray, Aykroyd og Hudson opp i små roller. 
Det samme gjør Marshmallow Man og en grådig, grønn blobb. 
Det er morsomme innslag, men de er ikke nødvendige. 

Men med så sterke hatreaksjoner blant nettrollene hadde det kanskje vært best å legge originalen bak seg? 
For dette er ingen fortsettelse av 84-versjonen, men en frittstående film. 
Den sier et nostalgisk takk til originalen ved å inkludere gamlekara. 

Kanskje alle de nostalgiske innslagene viser at Feig (sic) ikke stolte nok på sitt eget konsept? 
Det burde han gjort! 
For både Melissa McCarthy, Kristen Wiig, Kate McKinnon og Leslie Jones greier seg utmerket på egen hånd. 

Komisk talent 

Her er det strålende komisk timing, morsom dialog og samspillet mellom firkløveret er herlig uanstrengt. 
Alle fire får lov til å skinne. 
Spesielt er Kate McKinnon genial som den sprø oppfinneren. 
Hun stjeler showet med de mest utrolige monologer om atomer og elektromagnetiske pulser. 
Hvordan hun greier å fremføre dem i fullt alvor, er et mysterium. 

Et annet element er at humoren sjeldent spiller på plumpe og billige «damevitser». 
Filmen har få blødmer om mensen eller kvinners såkalte mangel på teknisk innsikt. 
Det at de er kvinner er enkelt og greit ikke et tema. 
Det er slik det skal være. 

Den actionfylte sluttscenen i sakte film er John Woo verdig. 
Det er en oppvisning i hvordan man skal lage en eksplosiv kampscene. 
Strålende koreografert som en dans mellom laserstråler og spøkelser. 
Enkelt og greit forfriskende fornøyelig. 

Kanskje er det Kevin, spilt av Chris Hemsworth, filmens hatere har størst problem med? 
Kevin er nemlig blond bimbo – sexy og dum som et brød. 
Tradisjonelt er det kvinner som har spilt denne rollen, fra Marilyn Monroe til Goldie Hawn, så her er det på tide med et rollebytte. 
Hemsworth ser i alle fall ut til å stortrives i rollen. 

Kule 3D-effekter 

En annen grunn til at du ikke skal høre på de negative ryktene, er de fantastiske 3D-effektene. 

I 3D-versjonen er bilde på lerretet litt mindre enn normalt med en svart ramme rundt. 
Dette er et effektivt. 
I det spøkelsene inntar New York spyr de grønt slim rett i ansiktet ditt. 
Etter hvert blir det litt oppbrukt, men i starten er det særdeles underholdende. 

Ghostbusters er støyende og actionfylt lasermoro holdt i en frekk og freidig tone. 
Nå glemmer vi nettrollene, og neste gang det spøker ringer vi Erin, Abby, Jillian og Patty. 
",1
"«Istid på kollisjonskurs»:Nå erklærer vi istiden for over 

Den femte filmen i den populære serien går på tomgang 

Istid: 
På kollisjonskurs er den femte filmen i den populære filmserien. 
Nå begynner den å gå på tomgang. 

Filmskaperne har sluppet opp for de gode ideene. 
Filmen starter, som alltid, med at Scrat nok en gang er på jakt etter nøtten sin. 
Denne gangen snubler han over en UFO, slynges ut i verdensrommet, og ender like godt opp med å starte verdens undergang. 

Nede på jorden sliter mammuten Manny med å vende seg til sin kommende svigersønn og datteren som skal forlate redet. 
Det er før røyskatten Buck jager dem ut for å redde verden. 

Fargerike ablegøyer 

Ting er med andre ord akkurat som i de fire foregående filmene. 
Alle de kjente karakterene dukker opp igjen, og lager mye ablegøyer og moro for de minste barna. 

For Istid: 
På kollisjonskurs er for all del fargerik og en eneste lang oppvisning i slapstickhumor som involverer både nøtter og farlige meteoritter. 
3D-effektene er til tider effektive. 

For de voksne er nok hyllesten til monolitten i 2001 
En romodyssè en av filmens aller morsomste scene. 
Videre kan vi også sette pris på Michelangelos Adams skapelse og månelandingen, men det er godt brukte klisjeer. 

Helsprø innslag 

Noen scener er så surrealistiske at jeg ikke kan la være å lure på hva slags nachspiel filmskaperne har deltatt på. 
Den evigunge yoga-lamaen med sitt godt beskyttede hippiekollektiv er helsprø. 

Selv om filmen har en del morsomme og idérike sekvenser, føles det som om Manny og gjengen hans er redusert til biroller i sin egen film. 
Her vektlegges heller ville innslag i verdensrommet. 

Det å se Scrat spille klinkekuler med hele Melkeveien og leke med gravitasjonskraften er fornøyelig i en kort tid, men her tværes det ut. 
Da blir det mest slitsomt og sjarmløst. 

Istid: 
På kollisjonskurs har sine øyeblikk som spesielt de minste barna kommer til å le av. 
Men det er helt fint om vi erklærer istiden for over nå. 
",0
"«Flukten»:Realistisk og nedtonet om livet på skyggesiden 

Autentisk, troverdig og spennende svensk thriller. 

Med Flukten leverer regissør Peter Grönlund en fabelaktig debutfilm. 
Han har tidligere laget kortfilmer, hvorav Gläntan (2011) også foregår i narkotikamiljøet. 
I begge filmene spilles hovedrollene av Malin Levanon og Lo Kauppi. 

Grönlund tegner et miljø som både er realistisk og brutalt, men med en fortellerstemme som hverken er overdramatiserende eller sentimental. 
Han drar deg inn i et univers de færreste av oss kjenner til, og leverer en av de sterkeste filmene om samfunnets tapere jeg har sett på lenge. 

Flukten er en tur til Sveriges skyggeside langt unna Ikea og svenske köttbullar. 
Filmen tegner et samfunn hvor ingen bryr seg om dem som faller utenfor. 

Finstemt portrett 

Det hele starter med at den småkriminelle Minna (Levanon) blir kastet ut av leiligheten. 
I et desperat forsøk på å skaffe penger til husleien stjeler hun pengene til en narkolanger. 
Dessverre for Minna viser det seg at han er løpegutt for den lokale narkokongen. 

Minna rømmer. 
På veien treffer hun den alkoholiserte Katja (Kauppi), som drømmer om å se sønnen sin igjen. 
De går i dekning på en illegal bosetning sammen med en gjeng av samfunnets utstøtte. 

Det er opptakten til en klassisk thriller som utvikler seg til en katt- og mus lek. 
Historien har driv og er veldig spennende. 

I tillegg får du også et dypt rørende og finstemt portrett av vennskapet mellom to kvinner som har truffet bunnen med et smell. 
Den viser at lojalitet kan vokse ut av de mest desperate situasjoner, og ikke minst hvor lett den er å bryte ned. 

Ingen moralsk pekefinger 

Skildringene av de interne lovene og hierarkiet blant de utstøtte er nedtonet. 
Det fine er at regissøren aldri dømmer dem. 

Flukten er en film uten moralsk pekefinger, og den gir deg som publikum en unik skildring av det brutale livet nederst på samfunnets rangstige. 

Grönlund skildrer avhengighetsproblematikken uten store fakter og groteske narkotikascener som vi kjenner så godt fra filmer som Christiane F (1981) og Requiem for a Dream (2000). 
Regissøren nøyer seg med de små detaljene. 
Hvordan løgnen blir en sannhet. 
Hvordan de valgene du tar bare fører deg lengre og lenger ned i elendigheten. 

Under huden 

Regissøren har bakgrunn som sosialarbeider, og det merkes i måten han skildrer miljøet. 
Filmen kunne kanskje vært mindre skittenrealistisk, og stilt flere kritiske spørsmål, men da hadde den mistet det autentiske. 
Nå kommer du under huden på karakterene. 

Flukten hadde aldri blitt så gripende og rørende uten den fantastiske prestasjonen til Malin Levanon. 
Hun fikk velfortjent Guldbagge-prisen for beste skuespiller. 
I samme tone som resten av filmen er det ikke noe overspill eller drama. 
Hun spiller ikke, hun er Minna. 

Mange av rollene innehas av ikke-profesjonelle som selv har hatt erfaring med dopmisbruk og kriminalitet. 
Spesielt er Jan Mattson i rollen som skurken en genial casting. 
Råskapen lyser. 

Skal du se en film på kino i sommer, se denne. 
Det er ikke lystig og lett underholdning, men den er nervepirrende god og troverdig. 
",1
"«Don't tell me the boy was mad»:Uforløst om folkemord og terror 

Denne filmen om folkemordet på armenerne er mer opplysende enn engasjerende. 

Det tyrkiske folkemordet på armenerne er fortsatt et svært betent spørsmål. 
Det viste den oppstandelsen Atom Egoyans film Ararat skapte i Tyrkia i 2003. 

Denne filmen har imidlertid ikke ført til like mye oppstandelse, og det skyldes kanskje at den ikke har vært noen publikums- eller kritikersuksess. 

Regissør Guediguian, som i likhet med Egoyan er av armensk opphav, bruker også mye plass på å gjøre rede for den tyrkiske hærens massakre av 1,5 millioner armenere i 1915. 
Filmens første 15 minutter skildrer rettssaken mot armeneren som i 1921 drepte en av de tyrkiske politiske lederne i et attentat i Berlin, og den sensasjonelle frifinnelsen av ham. 

Det er en av filmens mange paradokser – at en tysk jury skulle se på folkemordet som grunn nok til frifinnelse for et mord, og at Hitler få år senere skulle stille følgende retoriske spørsmål, idet han beredte grunnen for utslettelsen av jødene: 
Hvem husker vel armenerne? 

Selvbiografisk kilde 

Guediguian viser oss hvordan folkemordet hjemsøker tre generasjoner i en familie i eksil i Frankrike. 

Her blir den yngste generasjonen radikalisert under 70-tallets politiske omveltninger og beslutter seg for å ty til terror. 
Men under et attentat på den tyrkiske ambassadøren blir en uskyldig forbipasserende syklist hardt skadet, og mye av handlingen kretser rundt hans forsøk på å forsone seg med sin skjebne. 

Her baserer regissøren mye av handlingen på en selvbiografisk bok av den spanske journalisten José Gurriaran som etter sin skade satte seg inn i armenernes historie, og fikk, ganske overraskende, sympati for deres kamp. 

Skjematisk rollegalleri 

”En historie om galskap” er originaltittelen, og det er hvordan den voldelige kampen mot tyrkerne fortærer de som gir etter for den Guediguian synes mest opptatt av. 
Det er en kompleks historie som tar oss fra Armenia til Marseilles og videre til borgerkrigen i Libanon der den eldste av søsknene, Aram, slutter seg til den armenske militsen. 
Men Guediguian sliter med å gi oss rollefigurer av kjøtt og blod som kan løfte historien ut av det skjematiske periodedramaet. 

Flere vendepunkter krever en nesten grenseløs innlevelsesevne for å akseptere; som at den skadete syklisten etter hvert flytter inn hos sin attentatmanns foreldre, eller at et nesten parodisk melodramatisk klimaks får avslutte i Libanons gater. 

Tyngden av folkemordet 

Guediguian er kjent som arbeiderklassens kronikør fra Marseilles, med filmer som Snøen på Kilimanjaro som gikk på norske kinoer i 2012. 

I den filmen briljerte hans faste skuespillerinne, Ariane Ascaride, mens hun her tappert forsøker å gi filmen et emosjonelt og moralsk tyngdepunkt. 
Men det er ikke enkelt å kjempe med vekten av et helt folks lidelser. 
",0
"«Phantom Boy»:Animert film noir 

Fint eventyr for de litt større barna. 

Til tider er denne animerte film noir-inspirerte thrilleren ganske så skummel. 
For skummel for de minste barna, for her er det slemme gangstere, onde hjelpere og tøffe politimenn. 

Eneste problemet er at den tøffe politimannen Alex sitter med foten i gips og er lenket til rullestolen. 
Det er ikke bra når en kriminell bande tar over New York. 

Fin skildring av alvorlig sykdom 

Da er det bra han møter Leo, som er alvorlig kreftsyk og ligger på sykehuset. 
Leo har en spesiell evne. 
Han kan forlate kroppen sin og fly høyt av gårde over byens skyskrapere. 
Journalisten Maria allierer seg med Alex, og Leo fungerer som øynene som ser alt. 
Sammen jakter de på mannen med det arrete ansiktet. 

Leos evne til å forlate kroppen sin kan nok tolkes på mange måter. 
Du kan se på det som en fin historie om hvordan en liten gutt takler sin egen alvorlige sykdom. 
Eller du kan se på det som en drømmende fabel om en gutt med superkrefter. 

Actionfylt film noir 

Uansett, resultatet er både sjarmerende og underfundig. 
Med unntak av gutter som flyr ut av kroppen sin, er den enkle historien som hentet ut av en klassisk film noir. 
Det fungerer, for det bør bli både actionfylt og spennende for små krimfans. 

Tempo i filmen er litt ubalansert. 
Til tider blir det litt vel mye skravling. 
Det går på bekostning av den stemningsfulle animasjonen som ikke kommer til sin rett over all dialogen. 

Uttrykksfull animasjon 

Filmen er laget av skaperne bak den Oscar-nominerte 
En katt i Paris, hvor byen spilte en viktig rolle. 
Det gjør også Manhattan i Phantom Boy med små hyllester til blant annet Woody Allen. 
Men byens animerte kulisser var mer virkningsfulle og stemningsfulle i En katt i Paris. 

Animasjonen er også noe helt annet enn de glattpolerte og fargerike animasjonsfilmene fra USA. 
Her er vi nærmere Hergé enn Disney. 
Strekene er minimalistiske og drømmende. 
Enkle, men virkningsfulle. 

Phantom Boy er et fint og annerledes animasjonseventyr for deg som vil ha noe annet enn det velkjente. 
",1
"«The Survivalist» er en dystopi fri for effekter
En nedstrippet dystopisk sci-fi-film som danker ut det meste i sin sjanger. 

Denne uken er det kinopremiere på to filmer som på hver sin måte gir oss postapokalyptiske visjoner om framtiden. 
Den ene har kostet over en milliard å lage, den andre mindre enn en norsk spillefilm. 

Jeg er ikke i tvil om hvilken jeg foretrekker, og det skyldes nettopp det som er lavbudsjettfilmens eneste luksus: å la et lite ensemble talentfulle skuespillere få teste grensene innenfor et minimalt univers. 
I dette tilfellet utspiller handlingen seg i og rundt ei skogshytte, et sted i Storbritannia. 

Det sivile samfunnet har brutt sammen som følge av knapphet på ressurser, og vår hovedperson har søkt tilflukt i villmarka. 
Der dyrker han sin egen mat og lever i konstant årvåkenhet for inntrengere som også søker ly og føde i kampen for å overleve. 

Ekstremt effektiv skrekk 

Vi får ikke vite mye om ham, bortsett fra at frykten stikker dypt. 
Når to kvinner, en mor og en datter, banker på døren hans, blir han overrumplet. 
De virker ikke truende, og appellerer til hans empati og, viser det seg, behovet for nærhet. 
Men kan de stole på hverandre? 

Dette nådeløse, ekstremt effektive dramaet er Stephen Fingletons første langfilm, og kan trygt kalles for en brakdebut. 
Han benytter relativt ukjente skuespillere, noe som også bidrar til denne opplevelsen av oppdagelse. 
Men dette er ikke en film for de lettskremte. 

Fingleton er både en slu spenningsskaper og usentimental misantrop som skjærer den menneskelige tilværelsen inn til beinet. 
Ikke siden filmversjonen av Cormac McCarthysThe Road har vi sett en så nedstrippet og dyster skildring av menneskenaturen på film, og det gjør vondt. 

Den paradisiske naturen 

Men dette er likevel ikke et helt nedbrutt univers slik vi kjenner det fra sci-fi-dystopien på film og i litteraturen: her lever nemlig selve naturen i beste velgående, nesten i sin opprinnelige paradisiske form. 

Iblant minner filmen like mye om Terrence Malicks lyriske kontraster mellom vakker natur og menneskenes dårskap, og det løfter filmen over terskelen fra sjangerfilm til noe mer originalt. 

I en dramatisk scene bryter Fingleton med det tette, paranoide kammerspillet og lar kamera sveipe poetisk over noen duvende enger. 
Det er som han ber oss om å se menneskene som de små, forgjengelige skapningene vi er. 
Samtidig gir det oss pusterom, før det endelige og ubønnhørlige klimakset. 
",1
"«Independence Day: Resurgence»:Legg igjen hjernen hjemme 

Frem med popcornet! 
Verdens undergang er nær igjen. 

Problemet med oppfølgere er at du må lage dem større og mektigere enn originalen. 
Det er nå 20 år siden verden nesten ble tilintetgjort av aliens i Independence Day. 

Den gangen var Roland Emmerichs film det mest storslåtte man hadde sett i en kinosal på lang tid. 
Jeg så filmen på stort lerret i Oslo Spektrum. 
Selv om filmen hadde hull i historiens logikk på størrelse med hele Melkeveien, var det en fornøyelig affære. 

Spektakulære effekter satte standarden for jordens undergang. 
Den tok alle B-filmens klisjeer om aliens, romskip og eksplosjoner og gjorde dem glattpolerte og stuerene. 

Verdens undergang underholder fortsatt 

Hollywood har ødelagt jorden mange ganger siden den gang. 
Det pussige er at det er fortsatt fornøyelig så lenge du tar denne filmen for akkurat det den er: 
Legg-igjen-hjernen-hjemme-underholdning. 

Det er ingen tvil om at Roland Emmerich kan å lage effektfulle filmer. 
Med både Godzilla (1998) og The Day After Tomorrow (2004) på samvittigheten må han vel nærmest kalles en ekspert på apokalypsen. 

Dessverre er han også en mester på de mest utslitte klisjeene i actionfilmens historie. 

I Resurgence har han samlet alle sammen. 
Fra en buss full av unger, den obligatoriske bikkja, soldater som heier, både buddhistmunker og indianere som heier på amerikanerne fra hver sin utpost og selvsagt en reprise av presidentens følelsesladede tale. 

For både Jeff Goldblum, Bill Pullman, Judd Hirsch og Brent Spiner er med denne gangen også. 
Og takk og lov for Spiners Dr. 
Okun som sørger for en liten dose selvironisk nerde-humor fra laboratoriet. 

Mer humor, takk 

Selvironisk humor er nemlig det denne filmen burde hatt mye mer av. 
Humor kan redde denne type filmer fra havari. 

Og da er vi tilbake ved kjerneproblemet. 
Det er overhodet ikke noe i veien med spesialeffektene, men som vanlig er det ikke nok. 

Vi er blitt blaserte, og vi forventer flotte effekter. 
Da spiller det ingen rolle om det i denne runden er Singapore som jevnes med jorden i stedet for Manhattan. 
Det blir bare mer av det samme. 

Vi vil ha noe mer. 
Vi vil ha god kjemi og smart humor. 
Vi vil ha humor som får oss til å le, ikke bare å trekke flaut på smilebåndet over nok en teit kommentar. 

For meg er det i dag er det noe nostalgisk over originalen. 
Ja, det var mye action, men den hadde også en solid dose humor – selv om det skal sies at ikke alt var like tilsiktet. 

Makter ikke å engasjere 

Det som redder kjemien er Jeff Goldblum og Brent Spiner, som greier å lure inn små doser selvironi og humoristiske spark til den første filmen. 

Filmens unge helter faller dessverre til jorden uten fallskjerm. 
Forholdet mellom Liam Hemsworth og Maika Monroe, som var fabelaktig i skrekkfilmen It Follows, skildres helt uten følelser. 

Du sitter igjen med inntrykket av at uansett hvor imponerende effektene er, så er det faktisk ikke størrelsen det kommer an på. 
Du savner det lille ekstra som kunne gjort Resurgence til noe mer enn en pliktøvelse. 

Likevel, Resurgence er til tider ganske underholdende dersom du vil ha en actionfilm som ikke krever for mye tankevirksomhet. 
Av og til er det helt greit. 
",0
"«Kjæledyrenes hemmelige liv»:Fargerik film for alle dyreelskere 

Morsom og sjarmerende animasjonsfilm om hva dyrene våre finner på når vi forlater huset. 

Alle som har kjæledyr, har nok lurt på hva våre firbeinte venner driver på med når vi forlater huset for å dra på jobb. 
Jeg tror nok at katten min sover eller jakter på fluer, men hva vet jeg? 

Jeg håper virkelig ikke at han er ute på så farefulle eventyr som gjengen i Kjæledyrenes hemmelige liv roter seg bort i. 

Et deilig hundeliv 

Max har alt han kan drømme om. 
En eier som tilber ham, gode naboer og et hundeliv i sus og dus. 
Livet kunne ikke vært bedre. 
En dag kommer eieren hjem med en herreløs hund som elger seg inn på territoriet til Max. 

Kranglingen mellom Max og Duke fører dem ut på eventyr og rett i klørne på den sprø kaninen Snøball, som vil ha hevn over de onde menneskene som satte dem på gata. 

Her er det lett å trekke paralleller til Toy Story, men den når ikke helt opp til klassikeren fra 1995. 
Til det mangler den en bedre historie og dialog. 
Men Kjæledyrenes hemmelige liv har mye sjarm. 

Forfriskende og morsom 

Filmen produsert av studioet bak Grusomme meg og Minions. 
Filmen tar både dyr og mennesker på kornet – selv om sistnevnte må finne seg i å spille birollene. 

Filmen er en klassisk historie om dyr med menneskelige egenskaper som roter seg inn i alskens trøbbel. 
Karakterene er både søte, morsomme og forfriskende. 

Det er også deilig at dyrene kommer i alle former og fasonger. 
Tynne, tykke, vakre og kanskje ikke fullt så pene, men vi elsker dem jo uansett. 
Den lille friske og freidige Fifi og den altfor matglade katten Lucie stjeler showet. 

Underholdende også for voksne 

Filmen er også full av festlige referanser den voksne delen av publikummet kan le høyt og godt av. 
Hipstere får gjennomgå, og slangene er tatt rett ut fra The Matrix. 
Den hysterisk, absurde scenen på pølsefabrikken, som ender i en aldri så liten hyllest til Grease, er ubetalelig. 

Kjæledyrenes hemmelige liv er aller best når den tar seg tid til å skildre alle dyrenes sære og rare trekk. 
De norske stemmene er solid dubbet, og gir dybde til dyrenes forskjellige personligheter. 

Problemet er at den pøser på med vel mye halsbrekkende slapstick humor som til slutt blir litt anmassende. 
Vi har sett det før, men de minste barna kommer nok til å elske den. 
Faren for at de kommer ut av kinosalen med et stort ønske om en firbeint venn er høyst til stede! 
",1
"Under sanden:Er dette årets beste nordiske film? 

Enda en dansk krigsfilm uten helter, men med ekstraordinære skuespillerprestasjoner. 

Da freden kom til Danmark i 1945 lå det millioner av landminer langs vestkysten – flere enn i noe annet europeisk land. 
Tyskerne hadde fryktet en alliert invasjon fra den jyske siden, og tyske soldater ble etter krigen sendt i tvangsarbeid for å rydde opp etter seg. 
Men mange av dem var barnesoldater, pisket av gårde til fronten under Hitlers siste dager og helt uten erfaring. 

Halvparten av dem døde eller fikk fatale skader under arbeidet langs de danske strendene, et faktum som ikke nevnes i danske oppslagsverk om krigsoppgjøret. 

Det er bakteppe til denne sterke danske filmen som Martin Zandvliet har skrevet og regissert. 
Han har valgt å la dramaet utspille seg der ute, på de jyske strendene, hvor en dansk sersjant Carl Rasmussen (Roland Møller) får oppgaven med å ha overoppsyn med et kompani unge tyske mineryddere. 

Hatet slår sprekker 

Hatet hans mot okkupasjonsmakten er fortsatt så sterkt at han ikke kan se på de stakkarslige ungdommene som annet enn representanter for naziregimet, og han gjør livet deres til et helvete. 

Men når du kommer i nærkontakt med utsatte mennesker, risikerer du selvsagt å få sympati med dem, og snart begynner Rasmussens armerte hat å slå sprekker. 

De unge soldatene er så uerfarne at flere av de ganske snart blir drept av minene, og den psykologiske effekten på guttene er forferdelig. 
Det kan synes som strategien fra den militære ledelsen er å utnytte de tyske soldatene til siste blodsdråpe, og Rasmussen havner uventet i en posisjon der han må forsøke å verne om guttenes liv. 

Mesterlig oppvisning i underspill 

Det er sjelden rollefigurer underspilles så konsentrert i nordiske filmer, våre skuespillertradisjoner tilsier ofte at følelser spilles direkte ut. 

Her gir Roland Møller oss en mesterlig oppvisning i underspill, når sersjanten motvillig gir etter for de humane sidene i seg som har gått i dvale under de hatefulle krigsårene. 

Vi har sett Møller utmerke seg i urbane ”nyrealistiske” danske filmer som Nordøst, men her løfter han dansk skuespillerkunst til høyder som ganske sikkert vil gi ham et internasjonalt gjennombrudd. 
Rollen ville ikke vært like virkningsfull uten et knippe begavede unge tyske skuespillere som det er hjerteskjærende å følge. 

Står støtt som klassisk dansk film 

Det som imponerer er hvordan de makter å veksle mellom å framstå som for gamle for sin alder og samtidig tviholde på det barnlige. 
Det er scener her som tangerer humanismen i klassiske antikrigsdramaer som Intet nytt fra vestfronten, særlig scenen der en av soldatene forsøker å gjøre en mus til sitt kjæledyr. 

Som filmskaper bruker Zandvliet ofte enkle virkemidler, men effekten blir desto sterkere. 
Han setter de vakre, storslåtte omgivelsene opp mot det grusomme, menneskeskapte dramaet på måter som gjenoppvekker både John Ford og Kurosawas filmer, godt hjulpet av Kamilla Hjælm Knudsens utsøkte filmfoto. 

Selv om arven fra særlig klassisk amerikansk film er merkbar, står denne filmen likevel støtt som klassisk dansk film slik vi kjenner den på sitt aller beste. 

Eneste svakheten er slutten, der jeg synes avrundingen blir for enkel, denne gangen. 
Det er det eneste som hindrer meg fra å gi denne filmen en sekser på terningen. 
",1
"Sterk film om seksuelle overgrep i bygdesamfunn
Nydelig og brutal ungdomsskildring. 

Hvordan kunne det skje? 
Avsløringene av seksuelle overgrep i Tysfjord ble etterfulgt av sedvanlig vantro. 
Dersom folk visste – hvorfor meldte de ikke fra? 

Heller ikke den islandske spillefilmen Småfugler gir klare svar, men den skildrer noen av de subtile mekanismene som gir voksne mulighet til å utnytte mindreårige. 

Handlingen er lagt nettopp til et lite og lukket miljø der folk er vant til å klare seg selv. 
Når voksne blir fulle og ville, er ungdommen om ikke fritt vilt, så utsatte småfugler. 
Overgriperne kommer snikende, og etterpå er ingen riktig sikre på hva som egentlig skjedde. 

Tvunget til å flytte 

Den vakre og fortvilende ungdomsskildringen hadde verdenspremiere i Toronto i fjor og har siden sanket priser på en rekke filmfestivaler. 

Dette er den tredje spillefilmen til Runar Runarsson (39), men han utviklet grunnrisset allerede i en kortfilm fra 2008. 
Faktisk er det samme skuespiller som har hovedrollen i de to filmene. 
Atli Oskar Fjalarsson er da også perfekt i rollen som den smarte og følsomme Ari. 

Han introduseres som et sangtalent allerede i første scene: 
Filmen åpner med en kirkekonsert i Reykjavik. 
I neste scene er sekstenåringen på flyttefot. 
Mot sin vilje må Ari forlate moren i hovedstaden og flytte til faren lenger nord i landet. 
De bodde der alle tre inntil foreldrene ble skilt. 

Forelsket i barndomsvenninne 

Ari savner ikke bare mor – men den standarden hun representerer, moralsk og økonomisk. 
Slik sett har Småfugler elementer av en skilsmissebarn-historie. 
Det er bevegelse i forholdet mellom sønn og far, men farens nedslitte hus og rusavhengighet skal vise seg å fungere som første stadium i Aris møte med et depravert samfunn. 

Småfugler er en dyster film, men underveis har den morsomme replikkvekslinger og nydelige scener. 
Ari finner en gammel silo å synge i, den gir fantastisk akustikk. 
En god farmor nyanserer persongalleriet og Ari forelsker seg i en barndomsvenninne. 

Sivilisasjonens utpost 

Dessuten kan man bare sette opp et kamera hvor som helst på Island og skape de mest vanvittige naturbilder. 
Filmfotografen Sophia Olsson får det i hvert fall til å føles sånn. 
Og hun har en tilsvarende sensibilitet for skittenrealistiske kvaliteter ved den lille fiskelandsbyen. 

Sivilisasjonen fremstår som forlatt og fortapt mot det voldsomme bakteppet. 
Og kanskje er det også denne stemningen av å leve på sivilisasjonens utpost som gjør ungdommene utsatt for voksnes råskap. 

Småfugler bør ses av både ungdom og voksne, men den har fått 15 års aldersgrense på grunn av overgrepsscenene. 
",1
"Tamt fra dansk mesterregissør
«Kollektivet» mangler den rå nerven vi forbinder med Thomas Vinterberg 

Festen, Jakten og Submarino: 
Alene denne trioen har gjort Thomas Vinterberg til en av Nordens viktigste regissører. 
I tillegg har han laget kortfilmer, TV-drama og teater. 
Vinterberg er blitt kjent for en eksistensiell dramatikk som både river og underholder. 
Festen (1998) er allerede en klassiker i nordisk film, den er også omskapt til teater. 

Kollektivet har gått motsatt vei. 
Historien begynte som et skuespill med teaterpremiere på Skuespillhuset i København i 2013. 
I etterkant lagde Vinterberg en filmversjon. 
Den hadde premiere på filmfestivalen i Berlin i februar. 

Det må gå galt 

Handlingen er lagt til København på 1970-tallet. 
Arkitekten Erik (Ulrich Thomsen) arver en stor villa i et rikmannsstrøk ved sjøen. 
Han vil selge, men ektefellen Anna (Trine Dyrholm) forelsker seg i huset. 
Hun mener de har råd til å bo der om de starter et kollektiv. 
I rask rekkefølge rekrutterer de gamle kjente inn i det nye fellesskapet. 

Det må – skjønner vi så altfor godt – gå galt. 
Den premature konklusjonen er faktisk ett av filmens største problemer. 
Det er så lett å le av 70-tallets idealer, så lett å tulle med troen på fellesmåltider, nakenbading, fri kjærlighet og liberal barneoppdragelse. 

Kollektivet har til og med en taus observatør som skal fungere som publikums kloke stedfortreder: 
Erik og Annas datter Freja (Martha Hansen) på 14 år vandrer rundt som et vitne til menneskenes dårskap. 

Infantile beboere 

Kanskje skyldes det lettheten at Thomas Vinterberg nøyer seg med et skissepreget persongalleri: 

Kollektivet består hovedsakelig av karikerte, infantile typer. 
Omtrent halve filmen går med til å etablere dette skrålende og evig øldrikkende fellesskapet. 

Farsen har sine festlige sider, men også Vinterberg går lei. 
Gradvis flytter han vekten over på Erik og Anna. 
Nå skal filmen transformeres til et ekte samlivsdrama med kjente vinterbergske emosjoner. 

Trine Dyrholm jobber hardt 

Trine Dyrholm tar oppgaven på det største alvor, og gjør i hvert fall sitt for å skape dynamikk i et klassisk trekantdrama. 
70-tallsidealene blir plutselig av større interesse når de skal etterleves av en kvinne som i fullt alvor tror seg i stand til å dele på ektemannen. 

Annas friske mot og påfølgende oppløsning kunne gjort sterkt inntrykk i en bedre film enn Kollektivet. 
Nå blir det eksistensielle dramaet motsagt av den underliggende farsen. 

Ikke morsomt med døden 

Det samme dilemmaet oppstår i en scene som skildrer et dødsfall. 
Et av barna i kollektivet dør av hjertestans og begraves deretter på en måte som – nok en gang – skal demonstrere 70-tallets uortodokse ideer. 
Både taler og musikkvalg har et komisk skjær. 
Men det er alt annet enn morsomt. 

Vinterberg skal selv ha vokst opp i kollektiv, og er slik sett i posisjon til å fastslå at boformen er problematisk. 
Lukas Moodysson gir det samme inntrykket i den svenske spillefilmen Tilsammans. 
Men der Moodysson i det minste tar ideen på alvor og får den til å leve på lerretet, virker det som om Vinterberg mangler den nødvendige innlevelsen til å lykkes med sin dramakomedie. 
",0
"Kjetil Lismoen:Central Intelligence er en uinspirert kompisfilm 

Det er søtt tenkt, men klønete utført. 

I utgangspunktet virket denne kompisfilmen lovende. 
Jeg kan i hvert fall ikke huske å ha sett en action-bromance på film der mennene diskuterer romantiske high school-filmer fra tidlig 90-tall. 

Filmen er med andre ord i min gate, aldersmessig, men det tok ikke lang tid før jeg begynte å savne noe grunnleggende. 

Forvirrende 

Jeg vokste opp med kompisfilmer som 48 Hours og Dødelig Våpen, der vennskapet ikke bare berørte menns manglende evne til å snakke om følelser, men også skarpere saker, som rasisme og stereotypier. 

Derfor var det forvirrende å oppleve at Dwayne Johnson, som er mørkhudet, bli anklaget for rasisme av Kevin Harts afroamerikanske rollefigur fordi han snakker generaliserende om svarte. 
Er Johnson så lys i huden at han nå kan passere som ”hvit” i Hollywood, eller er det meningen å skape forvirring? 

Mangler brodd 

Dette er bare én av mange forspilte sjanser i denne ”spionkomedien” av Rawson Thurber, som tidligere har gitt oss ufarlige komedier som Dodgeball. 
I likhet med den filmen mangler Central Intelligence brodd, men er full av søte og velmente øyeblikk der særlig Johnson spiller på tvers av sitt macho image. 

Uviktig intrige 

Å gjenfortelle handlingen gir nesten ikke mening, men la meg prøve: i 1996 var Johnson et overvektig mobbeoffer og Hart skolens mest populære, før en traumatisk episode gjorde at førstnevnte forsvant. 
Han dukker så opp 20 år senere på jobben til Hart, denne gangen som muskelbunt og CIA-agent. 
Foranledningen er deres high school-gjenforening, men det hele leder til en jakt på militære hemmeligheter som noen, kanskje Johnson selv, forsøker å selge ulovlig. 

Denne intrigen er selvsagt ikke viktig, det er komikken mellom Hart og Johnson som er avgjørende. 

Vanskelig sjanger 

Hart er skuespiller med anlegg for det komiske, men han får lite drahjelp av Johnson som er like morsom og subtil som en elefant i en porselensbutikk. 

Muskelmenn som prøver seg på ren komedie er sjelden morsomme, om de ikke, som Schwarzenegger, spiller bevisst på stereotypen de alt har skapt. 
Kompisfilmen er ingen lett sjanger, det er en egen kunst å få folk til å le av vitser i Dum dummere-kategorien. 
Problemet her er at filmskaperne tar altfor lett på det. 
",0
"Yndig lek med franske stiltrekk
Kortfilm og spillefilm fra talentfull regissør 

Henrik Martin Dahlsbakken har laget fem kortfilmer og to spillefilmer i en alder av 28 år. 
Tre nye filmer er under arbeid. 

Tempoet er oppsiktsvekkende i norsk sammenheng. 
Vanligvis tar det flere år å utvikle et prosjekt, skaffe penger, gjøre opptak. 

Dahlsbakken har ikke tid til å vente. 
Han gjør det meste selv - fra regi og manus til produksjon og produksjonsdesign. 
Dessuten har han klart å skape en fin dugnadsånd i sine prosjekter. 

To for en 

Dahlsbakken er nå kinoaktuell med to filmer som man kjøper en billett til: 
Kortfilmen Takk for turen (18 minutter) og spillefilmen Sensommer (70 minutter). 

De er helt forskjellige i stil og tone, men har felles motiv: 
Hovedkarakteren er gammel og dødssyk. 
Men de gamle menneskene er ikke av den vanlige sorten. 

I Takk for turen dreier det seg om en suksessrik skitrener. 
Bertil Sjöberg lever sammen med den tidligere skiløperen Ronald Smedstuen. 
Deres nedslitte hus er fullt av pokaler og medaljer. 

Idrettsmiljøet har altså fostret et homofilt par. 
Og det er her Dahlsbakken gjør en fin vri på et klassisk motiv. 
For vi har jo sett utallige skildringer av heterofile par som gjennomlever siste fase. 

Stein Winge og Jan Malmsjö spiller Bertil og Ronald med selvfølgelig omsorg og hverdagslighet. 
Samtidig har filmen en komisk undertone knyttet til deres skihistoriske mimring. 
Eksempelvis ser de gamle filmklipp der Arne Scheie entusiastisk kommenterer de fiktive karakterens prestasjoner. 

Kvinnen ved havet 

Der Takk for turen er lun, norsk hverdagsnaivisme, er Sensommer en yndig lek med både bølgefilmen og fransk noir. 
Her er det ladet visesang fra første scene, og hele historien blir innledningsvis rekapitulert i en serie stiliserte motiver (kvinne ved havet, sykkel i blomstereng, en forloren villa på landet). 

«Historien» er ikke riktig ord, forresten, for det blir aldri avklart om de dramatiske begivenhetene kun er fantasier i hovedkarakterens hode. 

Det eneste som virker sikkert, er at den kreftsyke forfatteren Vivienne (Bente Børsum) støter på et yngre par som utløser en strøm av såre minner, erotiske følelser og paranoia. 

Rakkerunger på motorsykkel 

Kjæresteparet, spilt av Heidi Toini og Rolf Kristian Larsen, er slike rakkerunger som bølegefilmen var så full av. 
De lever på luft og kjærlighet - og penger fra hånd til munn. 

Filmen er spilt inn i Normandie. 
Mye av den franske følelsen kommer direkte fra landsbymiljøet og landskapet der. 
Men det er stas å se hvordan Dahlsbakken - ganske så uanstrengt - sjonglerer de franske stiltrekkene. 
Språket i filmen er fransk, engelsk og norsk. 

Men Dahlsbakken kommer ikke helt i mål. 
Den korte spillefilmen taper intensitet i siste del, og blir unødvendig overtydelig i sluttscenen. 

Henrik Martin Dahlsbakken gir svar vi ikke trenger i en slik sjangerlek med fantasier og mysterier. 
Men det var gøy så lenge det varte. 
",1
"Erlend Loe anmelder Love & Friendship:Noe så sjeldent som en velfungerende komedie 

Elegant og veldig morsom Jane Austen-filmatisering. 

Det er løfterikt fra første stund. 
Stille harpemusikk ledsager fortekstene, og det blir antydet tidlig at dette kommer til å bli den hittil mest humoristiske filmatiseringen av en Jane Austen-tekst. 
Karakterene presenteres med korte, syrlige tekster i beste Austen-stil mens de står oppstilte, gjerne foran godsene sine, i stive og til dels ukomfortable positurer. 
Så begynner renkespillet. 

Sosial manøvrering 

Lady Susan Vernon (en veldig god Kate Beckinsale) er ute med rumpa så lang og lager kvalm i absolutt alle retninger. 
Hun er en ubemidlet enkefru med en datter på kostskole. 
Alt kretser rundt å få plassert seg selv, og datteren, på mest mulig fordelaktig vis, uansett hvilke midler og metoder som må til. 

Logikken med å bo hos slektninger som føler ansvar etter en ektemanns død kjenner vi igjen fra mange av denne tidens romaner, og også fra for eksempel russisk og fransk 17- og 1800-talls-litteratur. 
Man kan få inntrykk av at enkelte gjorde lite annet enn å flytte fra gods til gods og se hva lykken bragte. 
Lady Susan Vernon behersker i alle fall kunsten til fulle. 

På kornet 

Jane Austens tid og miljø må ha vært perfekt for en ironiker med hennes observatørevner. 
Her tar hun samtlige karakterer på det man må anta er kornet. 

Lettlurte beilere får smake steken, ofte til og med uten at de skjønner at de blir lurt. 
Unge menn med romantiske visjoner forledes til å tro på hva som helst. 
Irriterende ektemenn er de som er «for gamle til å la seg styre og for unge til å dø». 

Filmen er en adapsjon av brevromanen Lady Susan som Austen skrev da hun var 18-19 år. 
Filmtittelen er hentet fra en annen brevroman som først ble utgitt rundt seksti år etter Austens død. 

Velfungerende komedie 

Dette er noe så sjeldent som en velfungerende komedie med ordentlig godt skuespill, fine historievendinger, prikkfri produksjonsdesign, ekvilibristisk bruk av det kyniske engelske overklassespråket, samt med sømløs musikkbruk som inkluderer alt fra Vivaldis Stabat Mater, via Bach, til Händel, Beethoven, Charpentier, Mozart og mange andre. 

Tempo- og humormessig har filmen en del til felles med den politiske satire-serien The Thick of it. 
Her fins spor av samme syrlighet og tiltrekkende kynisme. 
Både små og store roller er perfekt besatt og spilt. 

Jeg tilhører dem som etter hvert fikk nok av Downton Abbey, men dette syns jeg er frydefullt. 
",1
"Med ingredienser som nekrofili er «The Neon Demon» forbausende lite blodig
Regissøren trykker på alle knappene for å bli oppfattet som kontroversiell, men resultatet imponerer ikke vår anmelder. 

Filmkunstneren Nicolas Winding Refn har utvilsomt frekkhetens nådegave. 
Bare det at han åpner filmen med å flashe en egen NWR-logo vitner om et overmot som kan minne om landsmannen Lars von Trier i hans velmaktsdager. 

Det er altså ingen tvil om ambisjonsnivået bak denne urovekkende, voldelige filmen, som noen ganger gir inntrykk av å ha vært laget av David Lynch på en dårlig dag. 

Som et rovdyr rundt uskyldige lam 

Handlingen utspiller seg i motebransjens kulisser i Los Angeles, et slags moteverdenens Mulholland Drive, der hovedpersonen, en blåøyd 15-åring, spilt av Elle Fanning, ankommer for å lykkes som modell. 
Hun har det udefinerbare ”rabbit-in-the-headlights”-uttrykket som modellmamma Jan, spilt av Christina Hendricks fra Mad Men, erklærer at alle er ute etter. 

Som rovdyr sirkler superfotografene og moteskaperne rundt det uskyldige lammet, mens de andre modellene nærmest vurderer å myrde henne av sjalusi. 
I kulissene lurer også Ruby (Jena Malone) som ved siden av å være stylist jobber med å obdusere lik. 

Dette siste er selvsagt ikke tilfeldig, og Winding Refn går svært langt for å portrettere moteverdenen som en arena der kropper brukes og kastes, for så, på ekstreme måter, å misbrukes på nytt. 

Men til å være en film med ingredienser som nekrofili, utsultede og kirurgisk bearbeidede modeller og kroppsdeler på avveie, er den forbausende lite blodig. 

Glad i glamourens glasur 

Winding Refn er like klinisk orientert som autopsitekniker Ruby, og inviterer oss til å dele hans ambivalens overfor denne glamorøse verdenen. 
Han forføres like mye som han frastøtes av modellene, og det er den bedragerske dyrkingen av overflate han muligens vil til livs. 

Samtidig er han altfor glad i glamourens glasur til at det blir en gjennomtenkt kritikk av den. 
Kanskje stiller han spørsmålet om det er mulig å dekonstruere glamouren med virkemidler som selv står så nært i ledtog med den, men det forblir uavklart. 

Her er likevel enkelte slående bilder og sekvenser som gjenoppvekker de drømmende, marerittaktige kvalitetene til både Lynch og Sofia Coppolas Virgin Suicides, og en bestemt scene er en fin hommage til Cat People. 

Mangler en dramatisk bue 

The Neon Demon fungerer kanskje best når den på denne måten lener seg mot andre filmer, for den mangler en overhengende dramatisk bue som kan holde på vår interesse. 

Klimakset mot slutten, som selvsagt er så grenseoverskridende som bare Winding Refn kan, oppleves likevel som et antiklimaks fordi regissøren ikke bryr seg om å spille på våre forventninger. 

Winding Refn har lenge vært en kompromissløs filmkunstner som har pløyd ny mark med den abstrakte vikingfilmen Valhalla Rising og horror-performance-filmen Bronson. 
Men med sin forrige film, Only God Forgives, og dette nye formeksperimentet, framstår han som en original på ville veier. 
Merkevaren NWR har fått noen riper i lakken. 
",0
"Russell Crowe og Ryan Gosling er Klabb og Babb i «The Nice Guys»
Morsom og underholdende krimkomedie som ikke er like smart som den vil ha oss til å tro. 

Du tar to klønete detektiver, en død pornostjerne, bilindustrien i Detroit, smog og bier. 
Dette rører du sammen med en tidskoloritt som sier 1977 og et Los Angeles som er korrupt inn til margbeinet. 

Da får du The Nice Guys i regi Shane Black. 
Han er en erfaren manusforfatter, men ikke like erfaren i registolen. 
Filmen er underholdende og velspilt, men den burde vært mye morsommere. 

Black står bak manuset til Dødelig våpen-filmene og i registolen står han bak Kiss Kiss Bang Bang, en film som slekter litt på denne. 
Du tar en dose metahumor, kjapp dialog, en intrikat historie og ender opp med et sjangerhybrid mellom krim og komedie. 

Klabb og Babb 

Det er dialogen, skuespillerne og noen komplett, absurde enkeltscener som gjør The Nice Guys severdig. 
Åpningsscenen starter med en bil som fyker gjennom et hus og setter den kyniske tonen for resten av filmen. 

De to, ikke spesielt gode, privatdetektivene March (Gosling) og Healy (Crowe) snubler baklengs inn i en sak som involverer en forsvunnet kvinne. 

At de greier å løse noe som helst, er helt utrolig. 
Makan til klønete detektiver skal du lete lenge etter. 
Den ene er konstant på fylla, mens den andre prøver å holde sine voldelige tendenser under kontroll. 
Det er samspillet mellom Gosling og Crowe som gjør at filmen glimter til. 

Dessverre blir det for mye dum slapstickhumor til at alt sitter som det skal. 
Om det er passende å blande inn den enes veldig unge datter Holly, fint spilt av Angourie Rice, kan man spørre seg om. 
Men de har styrt unna sentimentalitetsfellen. 

Egentlig handler det om bier 

Historien har elementer fra film noir og hyller filmer som L.A. Confidential hvor Hollywoods filmglamour skjuler en natteside av korrupsjon og kriminalitet. 

Når alt kommer til alt er filmen et forsvar for Elbilens fortreffeligheter og jordens bier, men det er en annen sak. 

The Nice Guys slentrer av gårde i et tempo som er like henslengt som vidden på buksene, for så å skyte av gårde i glade voldsorgier fulle av kynisk humor. 
Det er da den er på sitt beste. 
Problemet er at den prøver litt for hardt, og noe av humoren blir for plump. 
",1
"Erotiske forviklinger i norsk spillefilmdebut
Begynner som en overskuddspreget lek med teaterets virkemidler og ender med teatrale fakter. 

Åtte forskjellige skuespillere har rollene som kjæresteparet Sarah og Daniel i Alt det vakre. 
De byttes ut for hvert tiår som går av karakterens liv. 
Skuespillerne har ingen påfallende likhetstrekk. 

Kristoffer Joner som seg selv 

Aasne Vaa Greibrokk gjør flere slike snedige og teaterpregede grep i sin debut som spillefilmregissør og manusforfatter. 
Hun er også inspirert av en dramatiker som Lars Noren. 

I første scene møter skuespillerne til opptak som «seg selv». 
Kristoffer Joner gjør stemmeøvelser, Marte Germaine Christensen gjør konsentrasjonsøvelser. 
Andre beveger seg rundt på scenegulvet. 

Slik understreker regissøren at fortellingen er en konstruksjon. 
Og det blir opp til publikum å skape kontinuitet i de to personlighetene til Sarah og David. 

Selve denne åpne og utprøvende konstruksjonen er filmens sterkeste kvalitet. 

Hva så med kjæresteparet? 
Hva forteller filmen om kjærligheten? 

Dikter om sine liv 

Det er store kvalitetsforskjeller mellom sekvensene. 
Forholdet mellom Sarah og David er på sitt mest besnærende når det egentlig er slutt mellom dem. 

I en alder av 53 år møtes de igjen på hans hytte, der en dødssyk David bruker sine siste krefter til å skrive et skuespill om deres parallelle liv. 

Danske Ann Eleonora Jørgensen og svenske Magnus Krepper evner å skape en tilstand av bittersøt ettertanke og forsinket begjær. 
David og Sarah gjenkaller ladede erfaringer og omskaper dem til dramatiske scener i skuespillet. 

Dårlige forfattere 

Men de er dårlige forfattere, skal det vise seg. 
For når de yngre skuespillerne skal spille disse scenene i innskutte sekvenser, blir det ofte ufrivillig komisk. 

Kristoffer Joner og Andra Bræin Hovig har fått den utakknemlige oppgaven å gestalte deres førtiårskrise. 

Sekvensen åpner med at David – sittende i bilen utenfor parets hus - tuter desperat i hornet. 
Inne i huset har Sarah sex med en ung elsker. 

David er en «mann som låner bort kona til andre menn», som han uttrykker det selv. 

Kaster manus opp i luften 

Deres avtale om å ha et «fritt forhold» ledsages av de mest opplagte dekadanseklisjeer. 

Karakterene røyker konstant, bærer rundt på rødvinsglass, dyrker erotiske konflikter og kaster selvbiografiske manusbunker i luften. 

Generelt gir Alt det vakre litt for sterke assosiasjoner til plumpe kunstnermyter. 
Det hjelper heller ikke at Greibrokk repeterer hele debatten om forholdet mellom fiksjon og virkelighet. 

Det som begynner som en overskuddspreget lek med teaterets virkemidler ender med teatrale fakter. 
",0
"Mapplethorpe:Den hensynsløse kunstneren 

De konfronterende bildene og Mapplethorpes fascinerende personlighet gir denne omtrentlige dokumentaren et løft. 

Look at the pictures! 
Det var noe tvangsmessig over politikeren Jesse Helms notoriske fordømmelse av Robert Mapplethorpes utfordrende fotokunst i den amerikanske kongressen. 

Det virker som en evighet siden nå, men filmskaperne starter gjenfortellingen der, i 1989 – med det eksplosive møtet mellom åttitallets kanskje mest kontroversielle kunstner og den moralske panikken bildene hans utløste. 

Død og økt markedsverdi 

Foranledningen var Mapplethorpes første store utstilling og gjennombrudd i mainstreamsfæren – som han selv aldri fikk oppleve fordi han kort tid i forveien døde av Aids. 
Det er også noe denne filmen og de medvirkende slår fast uten å blunke: 
Det var med kunstnerens død at prisene på verkene og hans renommé virkelig skjøt fart, og jo mer Helms ropte ulv (Look at the pictures!), desto raskere steg markedsverdien. 

Filmskaperne veksler mellom denne typen inside-informasjon om kunstmarkedet og Mapplethorpes opportunistiske manøvrering gjennom New Yorks kunstverden på 70- og 80-tallet. 
Han var grenseløst ambisiøs bekrefter familiemedlemmer, samarbeidspartnere og elskere (de to sistnevnte gikk ofte over i hverandre), selv om livsstilen tilsynelatende kunne virke kontraproduktiv. 
Men i realiteten var hans hedonistiske liv i New Yorks homsekultur en nøkkel til hans suksess og umulig å skille fra rollen som kunstner. 

Vi kommer ikke nær 

Dette er noe filmen effektivt får fram, på en ganske nøktern og humoristisk måte. 
En svakhet er at hans fremste forbundsfelle fra den første perioden i New York, Patti Smith, har nektet å medvirke i filmen. 
Det blir derfor vanskelig å holde hennes biografiske skildring av samlivet med Mapplethorpe utenfor, om du er blant dem som har lest den. 

Det mangler likevel ikke på vitnesbyrd fra noe som ligner den innerste kretsen, og de berører ofte kunstnerens hensynsløse jakt på det perfekte uttrykket. 
Broren Edward skulle få merke på kroppen hva det innebar, og er den eneste i filmen som viser sterke følelser foran kamera. 

Men noen nærhet til Mapplethorpe får vi ikke, han er nærmest et spøkelse som ruver i bakgrunnen gjennom videoopptak og lydopptak. 
Han introduseres som død når filmen starter, og dukker opp som et gjenferd mot slutten, bare 42 år gammel og døende av Aids. 

En sigar er bare en sigar 

En helaftens dokumentar gir kanskje for liten plass til å utforske Mapplethorpes fulle betydning som kunstner, særlig når livet han levde krever så stor plass. 
Jeg savner noe mer om hva Mapplethorpe har betydd som kunstner, noen som kan fortelle meg mer. 
De kommentarene vi får fra særlig kuratorene er ofte banale, og når vi får servert ny og interessant informasjon (som når familiens prest sammenligner Mapplethorpes hang til sadomasochisme med de katolske ritualene fra hans oppvekst), går ikke filmskaperne noe dypere i det. 

Og noen ganger er en sigar bare en sigar. 
En av hans svarte modeller forteller en fornøyelig historie om hvordan bildet av ham og en hvit modell ble satt inn i en kontekst som berørte rase og ”hvit frykt” av kritikerne fordi de poserte på en bestemt måte. 
Men motivet for poseringen viser seg, slik det ofte er, å ha langt mer prosaiske årsaker. 
",1
"«Robinson Crusoe»:Fargerikt og sjarmerende eventyr 

Fantastiske 3D-effekter i fransk-belgisk animasjonsfilm for de minste. 

Fortellingen om Robinson Crusoe får en ny vri i regissørene Ben Strassen og Vincent Kesteloots kapable hender. 

Daniel Defoes kjente roman fra 1719 handler om en ung mann som strander på en øde øy. 
Her møter han Fredag, som ser på Robinson som sin frelser. 
På overflaten er det en overlevelsesroman, men under er det en kritikk av samfunnsstrukturer og slaveri. 

Filmen har samme utgangspunkt som romanen, men den mangler helt brodd. 
Den er først og fremst et søtt eventyr, som kan være en fin introduksjon til romanen for de minste. 
Filmen tar seg dog en hel del kunstneriske friheter. 

Fredag er erstattet med en papegøye han kaller Tirsdag. 
Øyen bærer ikke spor av kannibaler, men er befolket av en gjeng morsomme krabater fra dyreverdenen. 
Blant annet en skeptiske fugl, et pinnsvin og en senil geitebukk. 

En motvekt til søte kattevideoer 

De infame skipskattene, som også strander på øya, er filmens største stjerner. 
De er en forfriskende motvekt til et internett dominert av søte og skrullete kattevideoer. 

For disse er alt annet enn søte. 
De er herlig ondskapsfulle og sleske og sørger for utrolig mye ugagn. 
Definitivt filmens mest underholdende element. 

Flott bruk av 3D 

Robinson Crusoe er et uskyldig eventyr fullt av morsomme innslag og masse slapstickhumor. 
Det er underholdende for både for voksne og barn, og det blir aldri anmassende eller slitsom. 

Filmen byr også på flotte 3D-effekter. 
Fugler, ananaser og katter kommer mot deg i høyt tempo. 
Det er hakket før du tar deg i å ville skyve dem unna. 
Denne filmen viser hvor utrolig effektivt 3D kan være når det gjøres riktig. 
Effektene sliter ikke på øynene, men er bare med på å gjøre historien enda mer underholdende. 

Så får vi heller leve med at historien har kvittet seg med originalens brodd. 
Vi sitter igjen med en helt ufarlig, men søt film som vil appellere til de minste kinogjengerne. 
",1
"«Et helt halvt år:»Luremus-film 

Klisjeene dekker hele gulvet på en fullstendig skamløs måte i filmatiseringen av Jojo Moyes roman. 

Harry Potter-forfatter J. K. Rowling tvitret forleden følgende: 
«I'm a writer. 
If you're not feeling, I'm not doing it right.» 
Har hun rett? 
Tja. 

Det fins litteratur hvor den langsiktige gevinsten går milevis forbi det å felle en tåre i øyeblikket, og så fins det litteratur hvor nettopp den umiddelbare gjenkjennelsen og emosjonelle reaksjonen er hele poenget. 
Jojo Moyes befinner seg i sistnevnte kategori. 

Der Rowling bygger stein på stein på stein i hundrevis av sider gjentatte ganger og møysommelig bygger emosjoner som man sent glemmer, satser Moyes på en enklere variant. 
Et helt halvt år er en bok hvor huden er karamellfarget to ganger i løpet av de første kapitlene og hvor «ordene skjærer som kniver». 

Moderne skillingsvise 

Klisjeene dekker hele gulvet på en fullstendig skamløs måte. 
Det er veldig langt fra å være kunst, men det er akseptabel brukskunst. 
Et helt halvt år, både filmen og boken, er en moderne skillingsvise bygget som en romantisk klassekomedie med lovnad om tragisk tvist, samtidig som den fremstår som et diskusjonsopplegg i etikk for konfirmanter. 

Kan man bestemme over egen død? 
Kan man velge å dø selv om man blir elsket av universets varmeste person? 

Den paralyserte rike som ikke kan akseptere sin skjebne, er en tiltrekkende karakter. 
Spesielt når han ser ut som Sam Claflin, som overhodet ikke har noe frastøtende ved seg og dessuten fortsatt er sarkastisk og slagferdig. 
Alle plagene hans er kledelige for kameraet. 

Louisa (Emilia Clarke) er retningsløs, rotete, rar, fra kristen arbeiderklassefamilie, liker ikke utenlandske filmer og er ganske enkelt søtest i verden. 

Følelsene innfrir ikke 

Alt dette er jeg villig til å akseptere så lenge følelsene innfrir, men det gjør de ikke. 
Jeg leste med vilje ikke ferdig boken. 
Jeg ville ikke gå inn i kinosalen å vite hvor historien skulle. 
Den endte opp med å skuffe meg. 

Filmen er en eneste lang lovnad om en enorm emosjonell forløsning som ikke kommer. 
Det gjør filmen til en luremus i mine øyne. 

Det er flere klare, og faktisk temmelig fine, tåreøyeblikk underveis i oppbygningen, men selve slutten, der hodet skal eksplodere av tårer, svikter. 

Man kan som vanlig ikke krangle med suksess, men i mitt enkle sinn kjennes som om det mangler opptil flere tvister. 
Hvis William skal dø, så la meg være til stede sammen med dem begge når det skjer. 
Og dessuten ville det vært mer å hente på at han ikke dør, i hvert fall ikke på den kjedelige måten han (sannsynligvis) gjør i filmen. 

Ekkelt! 

Kjæresteforholdet mellom Louisa og Patrick (Matthew Lewis – Nilus Langballe) er dessuten aldri sterkt nok til at Louisas indre reise blir vond nok. 
Det er altfor for lett for henne å elske William. 

Men heldigvis fikk hun sett en god fransk film og endte opp med en god slump penger. 
Hva slags moral er det? 

Jeg elsker deg, men velger heller å dø – og forresten kan du få noen penger til å kjøpe deg en spesiell parfyme. 
Ekkelt. 
",0
"«Money Monster» er uelegant og umoden
George Clooney på feil sted i Jodie Fosters nye film. 

Tiden er inne for fortellinger som hamler opp med den delen av det kapitalistiske systemet som utelukkende handler om rask personlig profitt på bekostning av en bærekraftig, samfunnsmessig utvikling. 

Scorseses Wolf of Wall Street er den hittil mest fornøyelige demaskeringen av det vulgære pengebegjæret. 
Adam McKays halvdokumentariske spillefilmThe Big Short kommer også høyt opp på min liste. 

Foster har ikke overblikket 

Med * Money Monster*har Jodie Foster kastet seg på bølgen. 
Generelt kan man vel si om Foster at hun ikke er like vellykket som regissør som hun er som skuespiller. 
Hun har på en måte ikke overblikket. 

Money Monster er uelegant og nesten litt umoden, den syns selv den tar opp noe aktuelt på en spennende måte, mens den egentlig sauser sammen sjangre (thriller og komedie) og blir verken eller – litt som en ropende tenåring som tror hun kommenterer verden treffende. 

For lett å gjennomskue 

Historien spinnes rundt vreden til den lille investoren Kyle (Jack O´Connell) som har satset morsarven på en aksje som tv-økonomen Lee Gates (George Clooney) har anbefalt uten forbehold. 
Kyle tar over tv-studioet under en live-sending og filmen blir deretter en fingeren-på-knappen-film, litt som for eksempel Speed, hvor alt hviler på at noen kan holde den overhengende faren på en armlengdes avstand. 

Noen ord om George Clooney er på sin plass. 
Han passer godt i Coen-brødrenes skjeve verden, og også i Soderberghs Oceans-filmer, han er glimrende i Jason Reitmans Up in the Air, og han fungerer også fint i Alexander Paynes The Descendants, men, og det er et stort men, den sjarmerende småprat-stilen fungerer mindre bra i for eksempel Gravity og i Money Monster Money. 
Han er på feil sted. 
Noe som også gjør at støttespilleren Julia Roberts ikke helt kommer til sin rett. 

Viktigste ankepunkt er likevel at premisset halter fra første stund, og at løsningen på finansgåten er altfor lett å gjennomskue. 
",0
"«A Perfect Day»:Hjelpearbeidere på randen 

Heftig spansk drama viser hjelpearbeidets kriser og komikk. 

De skal hjelpe andre, men trenger hjelp selv. 
Slik er klisjeen av en nødhjelpsarbeider. 
Han eller hun har sagt farvel til hverdagslivet og farter manisk fra det ene farlige oppdraget til det andre. 

Filmer om hjelpearbeidere, journalister og fotografer er en betydelig undersjanger innenfor krigsfilmen. 
Disse karakterene fungerer som filmpublikummets stedlige vitner i konfliktområder. 
I tillegg kan slike karakterer illustrere hvordan mennesker reagerer under sterkt press. 

Balkan anno 1995 

Ikke minst 90-tallets kriger på Balkan har vært fortolket gjennom den tilreisendes blikk. 
Handlingen i A Perfect Day er lagt til 1995 og skildrer en gruppe hjelpearbeidere som skal bedre sanitærforholdene på landsbygda. 

Filmen er strukturert rundt ett døgn i deres liv, der oppdraget er å fjerne et råtnende lik fra en brønn. 

Gruppen støter på stadige utfordringer som belyser krigen fra ulike vonde perspektiver. 
Våre folk kan eksempelvis gjennomsøke totalskadde hjem der beboerne viser seg å være hengt i hagen. 

Svimlende landskaper 

A Perfect Day har flere slike harde scener, men de er aldri grafiske eller spekulative. 
Fotograf Alex Catalán kan eksempelvis velge å vise halve kroppen som henger fra et tre, og la seeren forestille seg resten. 
Samtidig viser han skjønnheten i de rurale landskapene. 

I svimlende scener – filmet ovenfra – kan han følge en kolonne langs de bratteste og vakreste fjellveier. 
I neste scene ligger en død ku midt i veien, omgitt av miner. 

A Perfect Day gir et dramatisk bilde av et krigsherjet land der hverdagslivet likevel går sin gang. 
Den har nerve og alvor, men er samtidig er gruppeportrett med komiske kvaliteter. 
Kanskje er det nettopp dette behovet for å skape galgenhumor i tristessen som gjør gruppeportrettet i overkant klisjépreget. 

Benicio del Toro og Tim Robbins spiller hovedrollene som desillusjonerte og skruppelløse hjelpearbeidere. 
De får følge av en tolk (Fedja Stukan) og to kvinnelige kolleger. 

Mélanie Thierry spiller den naive og idealistiske nykommeren som nekter å kompromisse. 
Katya (Olga Kurylenko) har hatt en affære med en av karene. 

Kvinnelige karakterer betyr intriger her som i de fleste andre filmer fra røffe, maskuline miljøer. 
Samtidig passer mannfolkene for godt inn i de etablerte klisjeene av hjelpearbeideren. 

Internasjonalt publikum 

A Perfect Day er en spansk film regissert av Fernando León de Aranon. 
Han har også skrevet manus på bakgrunn av en roman av den spanske forfatteren Paula Farias. 

Men språket er engelsk og skuespillerne internasjonale stjerner. 
Derfor får A Perfect Day en bred internasjonal lansering, og den ble vist Cannes i mai. 
Så har den også en aktualitet som strekker seg ut over filmens tid og sted. 
Balkan for tjue år siden kan være Syria eller Irak i dag. 
Hjelpearbeidets dramatikk og absurditeter hører definitivt med i bildet. 
",1
"Den lille prinsen:Mye å glede og undre seg over 

Den klassiske fabelen om Den lille prinsen er med hell flyttet ut til forstaden. 

Saint-Exupérys klassiske fortelling om den lille prinsen som ser verden med et barns uskyldige øyne, har tidligere resultert i noen forferdelige filmversjoner. 

Filmskaper Mark Osborne, kjent for animasjonssuksessen *Kung Fu Panda*, velger her å bygge ut historien, samtidig som han forblir tro mot bokens univers. 

Steril funksjonalisme 

Den vesle prinsens fortelling plasseres inn i en moderne forstad, der en ung pike forsøker å leve opp til moren og samfunnets forventninger til hvordan et barn skal oppføre seg. 
Omgivelsene består av steril funksjonalisme og en mangel på sterke farger og følelser som kan minne om den norske filmen Den brysomme mannen, og det er bare det falleferdige nabohuset som stikker seg ut. 

Der bor den samme piloten som forteller historien i boken, Saint-Exupérys alter ego, som nå er blitt en gammel mann. 
Når den vesle jenta og moren en sommer flytter inn ved siden av, er det meningen at hun skal forberede seg på skolestart ved å pugge, men i møte med den aldrende piloten endrer alt seg. 

Dystopisk univers 

Scenene i nåtid er laget med digital animasjon, og uttrykket er grått og ikke spesielt nyansert. 
Det passer til det nesten dystopiske, undertrykkende universet der barn skal ses, men ikke høres, og står i sterk kontrast til eventyret om prinsen. 

Det som gjør filmen original, er denne vekslingen mellom digital animasjon og stop motion-teknikk i scenene med prinsen, før de to uttrykkene smelter mer sammen i siste halvtimen. 
Stop motion-sekvensene har en utsøkt håndlaget kvalitet og er tro mot Saint-Exupérys tegninger i vannfarger. 
De er så slående at de datagenererte scenene blekner i forhold. 

Poetisk univers 

En grunn til at filmversjoner av boken tidligere ikke har lyktes, kan være at fortellingen er en enkel fabel, uten dramatisk nerve. 
Det merkes også her. 
Den nyanserikdommen vi kjenner fra Pixars animasjonsfilmer, er erstattet av et enklere, poetisk univers, som stråler i stop motion-scenene, men som noen ganger faller litt igjennom i dataanimasjonen. 

Men det er ikke så skjemmende for filmen i sin helhet. 
De norske stemmene er godt tilpasset filmens tone der selv lyden av ørkenvind har en distinkt kvalitet. 
Særlig barn i 6-10-årsalderen vil her få mye å glede og undre seg over. 
",1
"Warcraft:Bunnsolid action 

Warcraft-filmen er en storartet krigsfilm med en hær av digitale orker i spissen. 

(Anmeldelsen avslører ikke mer av handlingen enn du ser i filmens trailer.) 

Men dersom du nå tenker: 
Orker, hva er det? 
Da kan jeg si med en gang at du mest sannsynlig ikke kommer til å like W*arcraft. 
* 
Her er vi dypt inne i eventyrfilmens digitale univers, fult av orker, dverger, magi og eksotiske flygedyr. 

Warcraft: 
The Beginning er basert på den mytologiske eventyrverdenen skapt av spillprodusenten Blizzard. 
World of Warcraft har lenge vært verdens største MMORPG, eller multiplayer online role-playing game. 
Selv om de har tapt markedsandeler, er det fortsatt populært. 
Du kan si at Wa*rcraft e*r en 4'er for dem som ikke kjenner spillene. 
For meg, som har blitt slått ut av monstrene i Karazhan flere ganger enn jeg liker å innrømme, er det en klar 5'er. 

Full av nerdehumor 

Å basere en film på et spill, blir ikke alltid vellykket. 
BloodRayne (2006), og Max Payne (2008) er eksempler på hvordan det ikke skal gjøres. 
Heldigvis er Warcraft langt unna bunnivå. 
Den er heller en av de bedre. 
Filmen fortelles i en forbausende usentimental tone, og den er nedtonet i sin eventyrlige heroisme. 

Der hvor Ringenes herre baserer seg på det episke eventyret, er Warcraft mye nærmere en ren actionbasert krigsfilm, som tilfeldigvis er satt i en eventyrverden. 

Regissør Duncan Jones, som tidligere har lagd den kritikerroste Moon (2009), har lagd en flott krigsfilm som både gamle spillere og nye fans kan ha glede av – dog på forskjellig måte. 

Jeg har selv tilbrakt mange timer med å transformere monstre om til sauer i World of Warcraft. 
Filmen er full av detaljer og nerdete humor som gamle spillere kommer til å elske. 
Det er nok en viss fare for at alle de detaljene kommer til å fremstå som teite for en som ikke er spiller. 
Det som for en kan oppfattes som litt kitschy dialog, fremstår for en spiller som en hommage til opphavet. 

Bunnsolid action 

Likevel tror jeg at Warcraft også kan glede mange filmentusiaster som setter pris på et godt fortalt og tullete eventyr. 

Ser du bort fra all staffasjen, ligger det i bunn en solid actionfilm. 
Handlingen er enkel, og handler om den eviggyldige kampen mellom det gode og det onde. 

Det starter med at orkene invaderer menneskenes fredelige verden, Azeroth. 
Orkene blir kontrollert av felmagi og den onde Gul'dan. 
Menneskene ber Vokteren Medivh (Ben Foster) i Karazhan om hjelp. 

Warcraft er først og fremst action, krig og slåssing fra første sekund. 
Historien er stramt fortalt, dveler ikke ved det sentimentale. 
Det går fra det ene slaget til det andre, og det er ikke slutt før felmagien har lagt sitt grønne støv over den mørke portalen for denne gang. 

Fantastiske spesialeffekter 

Detaljene i filmens bruk av dataanimerte effekter er imponerende. 
Idet horder med orker kommer mot deg, ser du at hver og en av dem er animert med personlige detaljer. 
Effektene er så gode og troverdige at det er lett å leve seg inn i denne fargerike verdenen. 
De har greid å bringe det magiske i Azeroth til live. 

Det er ikke tvil om at dette er en film hvor det er effektene som dominerer. 
Skuespillerne havner i andre rekke. 
I et dataspill har karakterene ofte en tendens til å være endimensjonale. 
Regissør Jones har greid å skape noen spennende karakterer som fremstår som levende mennesker. 

Anduin Lothar, som spilles av Travis Fimmel kjent fra TV-serien Vikings, er en nyansert helt og et interessant bekjentskap. 
Det samme er Garona (Paula Patton), som er filmens eneste kvinnelige heltinne. 
Warcraft-universet er full av spennende heltinner, så at resten av filmen er befolket av menn, er en svakhet. 

En ekstra dimensjon 

Å være kjent med spillenes mytologi, gir denne filmen en ekstra dimensjon. 
Den er full av hyllester og nerdete detaljer som gjør den morsom og utrolig underholdende. 

Du kan også helt fint se den som en ren actionfilm med klare elementer fra krigsfilmen satt i en eventyrverden. 
Underveis kommer du kanskje til å lure på hvorfor naboen sitter og humrer. 
",1
"Alice Through the Looking Glass:Tomme, men heftige karbohydrater 

Alice Through the Looking Glass er som en visuell fest man kan unne seg på samme måte som man av og til kan spise hurtigmat. 

For seks år siden kom Tim Burtons visuelt pirrende, men ellers ganske tomme Alice in Wonderland-versjon. 
Den var som en bløtkake man ser i vinduet på et konditori i utlandet, eksotisk og tiltrekkende, man bare må kjøpe den – men så viser det seg at den smaker litt for lite, og at de deilige fargene ikke holder seg over natten. 

Nå har engelske James Bobin laget en enda lekrere, men også tommere oppfølger. 
Bobin har tidligere gjort såpass glimrende ting som Da Ali G Show og Flight of the Concords (som hører til blant mine absolutte tv-serie-favoritter innenfor humor-sjangeren), og selv om det fins mye absurditeter i Lewis Carrolls univers, så er det lite humor av den mer finslepne varianten som Bobin kan så godt. 

Johnny Depp må bli lei seg selv 

Denne gangen er avstanden til Carrolls bøker større. 
«Basert på karakterer av …» står det, og det merkes, for her er differansen mellom den overdådige visualiteten og dybden i innholdet større enn sist. 

I bunnen ligger det sedvanlige Disney-postulatet om at ingenting er som familien – og lite annet. 
Mia Wasikowskas Alice er den eneste jeg ikke blir lei av. 

Johnny Depps hattemaker var slitsom allerede tidlig i første film, her er det mest sminke og replikker med den samme gamle tilgjorte stemmen. 
Han må snart bli lei av seg selv, tenker jeg. 

Sacha Baron Cohen som Tiden er en blek variant av det vi vet han kan være og gjøre. 
Anne Hathaway og Helena Bonham Carter gjør også mer av det samme, verken bedre eller mindre godt enn før. 
Matt Lucas er fortsatt fin som Tweedledee og Tweedledum. 

Visuell fest 

Men selv om historien bare er en unnskyldning for å boltre seg med farger og spesialeffekter, så er disse fargene, formene, effektene, maskinene, husene og vesenene til gjengjeld deilige. 
Faktisk er mye av det så tiltrekkende at man lenge glemmer at historien ikke egentlig engasjerer. 

Den visuelle festen kan man med andre ord unne seg på samme måte som man av og til kan spise hurtigmat. 
Dessuten er det siste gang Alan Rickmans stemme beærer oss med sin avslepne rasping. 
",1
"«X-Men: Apocalypse» innfrir ikke helt
Denne gangen blir det for mange mutanter. 

Etter den fantastiske 

(2014) har forventningene til X-Men: 
Apocalypse vært skyhøye. 
Dessverre innfrir den ikke helt. 

Det hele starter i det gamle Egypt hvor den mektigste av dem alle er klar til å ta over verden. 
Det går ikke helt etter planen. 
Apocalypse (Oscar Isaac) blir begravd under stein – og glemt. 

Les også vår ferske anmeldelse fra Cannes: 

Starten setter en god tone, og de første 10 minuttene har både mystikk og magi — altså alt 

burde hatt. 
På 80-tallet vekkes han til live, og hva som skjer videre anbefaler jeg at du ser selv. 
For selv om Apocalypse ikke er like god som sin forgjenger, er den et underholdende eventyr. 

Kitschy skurk 

Filmens største problem er ambisjonsnivået. 
Bryan Singer, som også lagde den første X-Men -filmen i 2000, elsker mutantene sine – kanskje litt for mye. 
I dette kapitlet pøser han på med både effekter og karakterer. 
Han vil fortelle så mye om så mange forskjellige mutanter. 
Resultatet er at de spennende, fargerike og fascinerende karakterene drukner i hverandre. 

Skurken er heller ikke så skummel som han burde være. 
Han fremstår mer som en litt kitschy figur enn en supermutant du tror kan ta over jorden. 
Skal heltene skinne, må skurken være magnetisk. 

Problemet er at de fleste mutantene er så besnærende, at alle lett kunne spilt hovedrollen. 
Fra Mystique (Jennifer Lawrences) til Beast (Nicholas Hoult) lengter du etter å se mer av dem. 
Interessante karakterene har alltid vært X-men -seriens store styrke. 
Her blir de for mange, og bare et par stjeler showet. 

Sophie Turner, kjent fra 

, er en flott Jean Grey. 
Hun starter ut sky og beskjeden, men vokser inn i de mørke kreftene sine. 
Hun er følsom og sterk på samme tid. 

Gode 3D-effekter 

De morsomste scenene er det Evan Peters Quicksilver som stikker av med også denne gangen. 
I en scene, til toner av Eurythmics Sweet Dreams, kommer 3D-effektene til sin rett. 
Massive og actionfylte 3D-effekter blir ofte kaotisk, men i sakte film får du virkelig følelsen av at ting slenges rett mot deg. 
Da har 3D en solid underholdende effekt. 

Singer har også gått i fellen med å stole for mye på eksplosive actionsekvenser. 
Den emosjonelle og følelsesladede karakteroppbyggingen, som var så god i den forrige filmen, må her vike for det som, for all del, er flotte spesialeffekter. 
X-Men er aller best når samspillet mellom karakterene får lov til å dominere over effektmakeriet. 

På sitt beste er Apocalypse både underholdende og actionfylt, men med litt færre mutanter hadde ikke filmen virket så overlesset. 
",1
"«Our Kind of Traitor» er en helt grei film
Konvensjonell spionthriller med lyspunkter 

Hva hadde spionthrilleren vært uten John le Carré? 
Det er godt over femti år siden mannen selv arbeidet med etterretning, men til tross for at han nå er i midten av 80-årene, fortsetter han, imponerende nok, å hamre bøkene ut – og filmskaperne står bare og venter. 

Les anmeldelsen av 

Kanskje er noe av grunnen at alle som i dag er godt voksne, har levd deler av livene sine i et kjølig, politisk klima og derfor gjenkjenner stemningen i bøkene/filmene, eller til og med savner enkelheten fra den gangen. 
Det var på en bare øst mot vest, rent og oversiktlig. 
Motivasjonene fra begge sider var mulig å forstå, kynismen var tiltrekkende. 

Etter jernteppet 

I dag er internasjonal politikk mer kaotisk. 
Le Carré blir en måte å lengte tilbake på. 
Og det som var stildannende tidlig på 1960-tallet er det ikke nødvendigvis lenger. 
Jeg har bare lest noen få av Le Carrés bøker, men har sett de fleste filmene. 
Det går mye i det samme. 
Også etter at jernteppet falt. 
Han tilpasser historiene slik at de samme frontlinjene fortsatt kan brukes, men bare sjelden klarer filmatiseringene å heve seg over det konvensjonelle. 

Les vår ferske anmeldelse fra Cannes: 

Tomas Alfredsons Tinker, Tailor, Soldier, Spy hadde et blikk og en estetikk som tilførte mengder av nyanser. 

med Phillip Seymour Hoffman i sin siste, store filmrolle, hadde også mye fint. 
Our Kind of Traitor er langt mer strømlinjeformet. 

Ingen overraskelser 

Jeg satt stadig og tenkte på hvor mange like filmer en sjanger kan romme uten å kollapse. 
Vi er i 2016 og har sett spionthrillere før, noe må tilføres, eller trekkes fra, hvis begeistringen skal bli genuin. 

Denne filmen har ingen overraskelser, men har til gjengjeld Stellan Skarsgård som uforutsigbar og tiltrekkende russisk pengevasker i livsfare, en litt malplassert, men ikke dårlig, Ewan McGregor som tilfeldig forbipasserende som trekkes inn, en godt plassert Damian Lewis (han fra Homeland), og Naomie Harris som den mest interessante av to lavt prioriterte kvinneroller. 

Russerne er som vanlig skruppelløse og litt dumme, og det klippes, også som vanlig, gjerne mellom død kropp/blod i snø og trivelig feriesex på hotellrom i Marrakech. 
Helt grei film, men langt fra noe å skrive hjem om. 
",1
"«Personal Shopper» er en dristig genrehybrid
I «Personal Shopper» fortsetter Kristen Stewart sin forvandling. 
Men man flørter ikke med det overnaturlige ustraffet. 

Er dette en forbrukersatire, horrorfilm eller et drama om sorg? 
Med Personal Shopper har den franske regissøren Olivier Assayas høynet innsatsen med en politisk ukorrekt genrehybrid med svimlende fallhøyde. 

Her bringer han inn overnaturlige elementer i en ramme som vanligvis ikke tolererer slike overskridelser, og det har gitt kritikerne hodebry. 
Etter premièren var det buing i kinosalen i Cannes, og anmeldelsene er polariserte. 
Men Assayas vet hva han risikerer med denne filmen om en ung kvinne som forsøker å forsone seg med tvillingbrorens død gjennom å være et såkalt medium. 

Les vår ferske anmeldelse fra Cannes: 

Genuine gys 

Nok en gang samarbeider Assayas med Kristen Stewart i hovedrollen, og filmen er en forlengelse av deres samarbeid på Sils Maria . 
Også der spilte Stewart en assistent til en stjerne, men denne gangen er hun en ”personal shopper” for en kjendismodell som blir myrdet i sitt hjem. 

I Sils Maria diskuterte Stewarts rollefigur forholdet mellom film og virkelighet, her går Assayas videre med spørsmålet. 
Maureen (Stewart) søker kontakt med broren fra det hinsidige. 
Med digitale effekter trylles et flyktig gjenferd frem i mørket og spørsmålet er om det tåler å komme frem i filmlyset. 
Jeg følte noen genuine gys da det ganske diskret begynte å vise seg, men det var tilløp til spredt latter da Assayas senere i filmen lot det kaste kjøkkenglass i gulvet. 

Les anmeldelsen av 

Bryter med sin stjerneidentitet 

Det er her en hårfine balanse mellom det gravalvorlige og komiske, og Assayas er ikke alltid like elegant. 
Han introduserer oss for Victor Hugo og andres flørt med spiritisme, for så å la det ligge. 
Han forfølger heller ikke kriminalintrigen på en overbevisende måte, og Stewarts søken etter forsoning med broren forblir uavklart. 
Kanskje er det noe hun bare innbiller seg? 
Det er mulig. 
Men selv om vi ikke er ment å få tydelige svar, henger ikke Assayas konstruksjon helt på greip. 

Les anmeldelsen av 

Likevel er det mange kvaliteter: 
Stewart fortsetter her på sin remake av sin stjerneidentitet, på veien fra tenåringsidol til moden filmskuespillerinne, og gjør en iherdig innsats. 
I enda større grad enn i Sils Maria bryter hun med sitt glamorøse image og fremstår med maskuline trekk. 
Det er ikke småtteri hun må kaste seg ut i, blant annet en scene der hun masturberer, men hun kommer ut av det med æren i behold. 

Anders Danielsen Lie er perfekt som empatisk samtalepartner i en annen scene, selv om den er kort og lite egnet til å få frem hans register. 
Tipper han føler seg litt som meg: avspist med for lite, men klar for mer. 
",1
"Woody Allen er ikke på høyden med «Café Society»
Woody Allens hommage til 1930-tallet er både fornøyelig og fort glemt. 

Det er nærmest blitt en spesialdisiplin for Woody Allen å bruke ikoniske byer og legendariske kulturepoker som utgangspunkt for bittersøte fortellinger om kjærlighet og tilhørende dårskap. 

Hollywood i gullalderen 

Etter å ha gjenskapt Paris, Roma og Barcelona som tumleplass for svermeriske amerikanere i en rekke filmer, har han denne gangen valgt 1930-tallets gullalder i Hollywood som startsted. 

Sist gang Allen like markant satte sin fot i Los Angeles var i Annie Hall , en film som fremstilte Hollywoods 70-tall som en åndelig søppelkasse. 
1930-tallet har han derimot romantiske forestillinger om, noe som sikkert skyldes at det tilhører hans barndoms første møter med kinomørket. 

Tilfører den ikke noe nytt 

Vi blir med den jødiske unggutten Bobby (Jesse Eisenberg) som forlater New York med håp om å få jobb i et av Hollywoods filmstudioer, drevet av onkelen Phil (Steve Carell). 
Denne klassereisen fra kummerlig østkyst til den glamorøse vestkysten er blitt skildret mange ganger før, blant annet i Barton Fink , og Allen tilfører den ikke noe nytt. 

Her møter vi på de samme arketypene fra Hollywoods galleri av movers and shakers , fra storkjeftede studiosjefer, opphøyde filmstjerner, aggressive agenter og den unge jenta fra Midtvesten som drømmer om å bli filmstjerne. 
I dette tilfellet spilles hun av Kristen Stewart og fremstilles som motstykket til filmglamourens bedragerske verden. 

Lei av film, og vil heller se en TV-serie? 
Her er ti nye verdt å sjekke ut: 

Oppkom av referanser 

Nylig fikk vi en festlig introduksjon til samme Hollywoodepoken i Coen-brødrenes Hail Cæsar . 
De har et mer infamt syn på drømmefabrikken enn Allen, men viser den samme begeistringen for epokes visuelle uttrykk. 
Allen gjør dette til en oppvisning av toneangivende stilretninger som dominerte epoken, og får uvurderlig hjelp fra ”lysets mester”, filmfotograf Vittorio Storaro og produksjonsdesigner Santo Loquasto. 

Filmen starter med de milde fargene i L.A, før dette nesten bedøvende vakre universet gir etter for østkystens mer røffe, fargerike uttrykk når Bobby vender hjem. 
Allen og Loquasto er blitt så drevne på å gjenskape New York fra ulike epoker at det er en fryd å se på. 
De er et oppkom av referanser, fra Allens egne filmer til jazzscenen i Greenwich Village og gangsterveldet slik vi kjenner det fra populærkulturen. 

Skraper bare overflaten 

Men det er også en svakhet ved denne filmen; den overvelder oss med tablåer og typer vi gjenkjenner umiddelbart, ikke minst fra Allens egne filmer. 
Men han skraper bare i overflaten av Bobbys følelsesliv. 

Selv om filmen ikke er ment å være noe nærgående portrett, savner jeg en sterkere tilstedeværelse hos rollefiguren i siste halvdelen. 
Han er ikke godt nok utviklet til å holde hele distansen. 
Allens karakteristiske onelinere sitter heller ikke så godt som de pleier, og hans egen voiceover i filmen er overraskende tafatt. 
Og da hjelper det ikke med en kamerakjøring hver gang vi hører Allens stemme. 

Nå har den kommet på kino også: 

Ikke på høyden 

Som vanlig har Allen kunnet plukke skuespillere fra øverste hylle, og både Eisenberg og Stewart gjør en utmerket innsats. 
Eisenberg har denne nevrotiske energien vi forbinder med en typisk Allen-karakter, og i samspillet med Stewart får han frem fine, komiske nyanser. 
Det er ikke hans skyld at rollefiguren har enkelte mangler. 

Både Carell og Stewart er i en fase av karrièren der de holder på å omdefinere sitt image som skuespillere, og deres roller her bare befester inntrykket av at de har lykkes med det. 
Det er bare Allen selv som ikke er helt på høyden. 
",1
"«Marnie – min hemmelige venninne» er en verdig avslutning
Den siste filmen fra Studio Ghibli vil ikke havne på studioets øverste hylle, men har likevel kvaliteter som overgår de fleste andre animasjonsfilmer for barn. 

Enhver film fra det japanske animasjonsstudioet Studio Ghibli vil bli møtt med større forventninger enn de fleste andre animasjonsfilmer. 
Det er vel bare Pixar som kan måle seg med den råsterke filmografien som legenden Hayao Miyazaki i hovedsak har æren for gjennom Ghibli-klassikere som blant annet Min nabo Totoro og Spirited away. 

Les også anmeldelsen av 

Marnie – min hemmelige venninne er den andre filmen på rad Ghibli har laget uten Miyazaki, og det er varslet at det blir den siste fra studioet. 
I så fall er det en verdig avslutning, selv om filmen kanskje er blant de svakeste studioet har produsert. 
Men som jeg nevnte innledningsvis – enhver film fra Studio Ghibli er en begivenhet. 
Om Marnie ikke kan skilte med Miyazakis makeløse fortellerevner, har den andre kvaliteter vi sjelden ser i en animasjonsfilm. 

Underlig og mystisk 

Hovedpersonen Anna er, som så mange Ghibli-figurer, en jente som i overgangen til tenårene ikke finner seg til rette. 
Hun har ingen venner og faller utenfor på skolen. 
Moren tror det skyldes astmaanfallene, og sender henne til slektninger på landet. 
Der åpner en ny verden seg for Anna gjennom den mystiske jenta Marnie som åpenbarer seg for henne på de underligste måter. 

Jungelboken imponerte vår anmelder: 

Regissøren Yonebayashi skildrer det drømmeaktige universet med de samme varme strekene vi kjenner fra Ghiblis tidligere filmer og som datagenerert animasjon ofte mangler. 
Filmen er basert på en engelsk ungdomsbok fra 1967, og omgivelsene har, som figurene, europeiske trekk, med en frodig gjengivelse av naturen, selv om figurene har den samme enkle utformingen vi kjenner fra japansk animasjon. 

Noe vil oppleve de uttrykksløse ansiktene som statiske, men identifikasjonen ligger på et annet plan: det er hva vi selv kan projisere inn i figurene, med utgangspunkt i den universelle historien, som er avgjørende. 
Dermed blir det desto viktigere at lyden og stemmene er av høy kvalitet, noe jeg synes de norske skuespillerne bidrar til. 

Fantasifull reise 

Det intense vennskapet mellom Anna og Marnie har fått enkelte kritikere til å lese inn en mulig lesbisk undertekst, men det er å dra det for langt. 
Kanskje har Yonebayashi latt seg inspirere av suksessen til Frozen , som har tydeligere referanser i så måte, men han er altfor japansk og diskret til å være klar på det. 

Yonebayashi forsøker å få i både pose og sekk her: på ene siden kan filmen oppfattes som en ganske forsiktig skildring av en jentes fantasifulle reise inn i egen fortid, på andre siden har den døren på gløtt til mer komplekse problemstillinger for unge og voksne. 
Men ofte forblir disse åpningene kun antydninger. 
Filmen vil derfor gå best hjem hos barna, og særlig hos jenter i 8-12-årsalderen. 

Som nesegrus beundrer av Studio Ghibli må jeg innrømme at jeg ble litt skuffet. 
Jeg satt ikke igjen med den mektige følelsen Ghibli-filmer ofte har hensatt meg til, det ble litt for pent og pyntelig. 
Men ikke bry deg om meg: jeg er ikke i målgruppen. 
Historien om Anna vil garantert sette følelser i sving hos mange barn, og de kan glede seg. 
",1
"«Grand Hotel»:Befriende usentimental 

«Grand Hotel» er en lavmælt og finstemt skildring av et umake vennskap. 

Filmer om vanskelige menn som blir gitt nytt håp gjennom vennskap med et annet menneske, er en sjanger Hollywood har dyrket lenge. 
Jack Nicholson i As Good as it Gets (1997), Clint Eastwood i Gran Torino (2008) og sist Bill Murray i St. Vincent (2014) er tre eksempler. 

I så måte er ikke Grand Hotel original, men den har greid å frigjøre seg fra sjangerens klisjeer. 
Den er deilig og befriende usentimental. 

Les anmeldelsen: 

En alkoholikers bekjennelse 

Filmen åpner med at Axel våkner på sykehus hvor han får beskjed om at han skrumplever. 
Axel tar inn på Grand Hotel for å skrive sin siste bok. 
Han fortsetter å drikke seg nærmere døden. 
Her møter han Noah (Håkon Bøhmer) som har Tourettes og nekter å gå i SFO. 
Moren hans, Hannah, (Vera Vitali) jobber i resepsjonen og oppdager kjapt at Alex ikke har dekning på kredittkortet sitt. 

Grand Hotel promoteres som en feelgood-film, men den er nærmere det nedtonede drama enn den godlynte komedien. 

Arild Fröhlich har heller laget en vemodig og alvorstung film om en alkoholikers vei mot undergangen. 
Dramaet blir likevel aldri påtvunget. 
Et sorgtungt smil ligger alltid på lur. 
Det er ikke en film som påkaller gapskratten, men den er finstemt og du humrer godt. 

Atmosfæren forsterkes av bildene av et regntungt Oslo, vakkert komponert av Trond Tønder. 
Det klassiske hotellets luksus er en essensiell kulisse i filmen og gjenspeiler hovedpersonens forfengelighet, mangelen på selvinnsikt og ekstravagante livsstil. 

Antonsen imponerer 

Filmen står og faller på Atle Antonsen. 

Vi er vant til å se ham som litt brautende komiker i Team Antonsen og Uti vår hage , men her videreutvikler han mange av elementene vi har sett i Dag . 
Det greier han utmerket. 
Han skifter nesten umerkelig mellom den fæle og patetiske alkoholikeren som sårer alle rundt seg, til menneske under alkorusen. 

Antonsen skildrer en mann som kanskje er et bedre menneske enn han selv også våger å tro. 
Det er også nærliggende å tro at det grå håret og den lettere arrogante holdningen kanskje er inspirert av kjendisforfatteren Knausgård? 
Det fungerer i alle fall supert. 

Les anmeldelsen: 

Filmens nerve er i samspillet mellom Antonsen og den unge debutanten Håkon Bøhmer. 
Noah er den perfekte blanding av en irriterende og sjarmerende unge. 

Grand Hotel er ikke en film for de store, dramatiske følelsene selv om temaet er dødsens alvorlig. 
Noen vil kanskje påstå at den er for lavmælt og mangler en intens, dramatisk nerve. 

Vil du ha det store følelsesdramaet, kan nok det stemme. 
Det som gjør den annerledes er den melankolske og usentimentale tonen, de fine personskildringene og den lune humoren. 

Frölich skildrer forholdet mellom to fortapte sjeler – et ungt mobbeoffer og mannen med dødsangst – begge trenger de sårt et annet menneske som kan forstå dem. 
Grand Hotel er sart, nyansert, vakkert fotografert, godt spilt, ja, det er enkelt og greit en veldig fin film. 
",1
"«The Huntsman:Winter’s War» er seig og langdryg 

«Nå er det nok dårlige eventyrfilmer. 
Noen må si stopp!» 

Dypt inne i The Huntsman: 
Winter’s War finnes kimen til et morsomt eventyr. 
I likhet med forrige ukes 

er dette nok et eksempel på en film der alt drukner i en suppe av spesialeffekter. 
Det er ikke det eneste som er problematisk. 

Historien i Winter’s War er satt både før og etter den forrige filmen (2012), som var en vri på eventyret om Snøhvit. 
Nå handler det om konflikten mellom to søstre: 
Ravenna (Theron) med det magiske speilet og Freya (Blunt). 
Dette er historien om Freya som sørger sånn over tapet av sitt barn at alt hun berører blir til is. 

Dersom du synes handlingen ligner på Disneys 

, er ikke det så fjernt! 

Se Atle Antonsen som alkoholiker: 

Det i seg selv hadde vært et godt eventyr, men det er bare starten. 
Blandet inn i historien er The Huntsman (Hemsworth) og Sara (Chastain). 
Begge er oppdratt til soldater i isdronningens tjeneste. 

Les anmeldelsen: 

Uengasjerende 

Her ligger kjernen i problemet. 
Historien vil fortelle så mange forskjellige historier at den glemmer det viktigste: 
Å fortelle en god historie. 
Det som kunne blitt en real «bitch-fight» mellom to onde dronninger fisler bort. 

Problemet er at historien til de to som er de egentlige heltene er uengasjerende, men de skal ha pluss for at damene er tøffe. 
Det hjelper heller ikke at kjemien mellom Hemsworth og Chastain er ikke-eksisterende. 

Månedens film på Cinemateket: 

Flere regissører har vært involvert i filmen, noe som kan forklare hvorfor historien spriker. 

Det er ingen unnskyldning for mangelen på varme og humor. 
Det er dvergene som sørger for at du av og til trekker på smilebåndet. 
Sheridan Smith redder mye som frekke Mrs. Bromwyn.Det er trist at resultatet er så grått, kjedelig og uengasjerende. 
Av og til trenger vi eskapisme og romantikk vi kan drømme oss bort i. 
Resirkulering av gamle eventyr bør herved stanses! 
Hvis Hollywood absolutt må, anbefaler jeg at produsentene ser TV-serien The 10th Kingdom (2000) for en leksjon i hvor magisk, absurd og morsomt det kan gjøres. 
",0
"«El Club»:Knallgod fortelling om katolske prester 

Knallgod fortelling om katolske prester i limbo. 

Jeg har ofte gode filmopplevelser når jeg på forhånd ikke vet noe annet enn filmtittelen. 
Som regel er dette vanskelig å gjennomføre, men av og til går det. 
For dere som eventuelt leser hele denne anmeldelsen, vil løpet naturligvis allerede være kjørt når det gjelder El Club , men det kommer jo stadig nye filmer. 

Det er det som er så fint. 

Se Atle Antonsen som alkoholiker: 

El Club åpner på en strand. 
En mann i sekstiårene trener en mynde. 
Hunden løper energisk rundt og rundt og forsøker å fange en pelsdyrlignende bylt festet med rep i enden av en tre-fire meter lang stang. 
Noen andre menn og ser på. 
En av dem smiler. 
En kvinne vasker en trapp med en sopelime. 
En håndfull mennesker ved havet, et sted i Latin-Amerika, skjønner jeg raskt, og de bor i et gult murhus noen titalls meter over stranden. 

Slik starter det. 
Informasjonen er sparsom. 
Noe med en gruppe aldrende folk i et hus, noe med en hund som løper fort. 

Ganske raskt blir det klart at mennene er prester, pensjonerte eller tatt ut av sirkulasjon, og kvinnen er en nonne som steller for på dem, samtidig som hun er en slags vokter. 

Oppgitt sukk fra vår anmelder: 

Svin på skogen 

Filmen var Chiles Oscar-kandidat, men den ble ikke nominert. 
Ironisk nok er filmen som vant Oscar som beste film, 

, en slags publikumsvennlig light-versjon av samme tematikk, nemlig katolske prester og deres gjøren og laden, på godt og vondt, dog mest på vondt. 

Disse prestene har alle svin på skogen, til dels temmelig alvorlige. 
Kirken har sendt dem bort for å gjøre bot, noe de forsøker, men de holder seg også med noen adspredelser, som alkohol og en hund som tjener penger på veddeløp. 
Etter en dramatisk hendelse kommer en femte prest inn i det gule huset. 
Han er utsendt fra kirken for å kartlegge situasjonen og rydde opp. 

Månedens film på Cinemateket: 

Resultatet er et briljant lite kammerdrama hvor religion og seksualitet og det som var og det som er og livets grunnleggende og fortvilende brutalitet forenes i en trykkoker. 

Filmen operer med en del nære bilder hvor ansiktene i seg selv får tid og plass, og selv om skuespillet er solid over hele linjen, er Padre Garcia (Marcelo Alonso) og Madre Monica (Antonia Zegers) spesielt godt egnet for rollene sine. 
For oss ateister er filmen en påminnelse om at religionene fortsetter å inspirere kunstnere til å lage solide verk, og at det tross alt, på en eller annen skrudd måte, er med på å rettferdiggjøre religionenes eksistens. 
",1
"«Station to Station»:Fanget av formen 

Doug Aitkens dokumentarprosjekt renner over av så mange talenter og ideer at han aldri får tid til noen av dem. 

I 2013 dro den kjente kunstneren Doug Aitken ut på en reise fra New York til San Francisco med et tog som var utstyrt med opplyste sidepaneler. 
Toget stanset på ti stasjoner, der han plukket opp kunstnere, artister og andre som leverte sine bidrag på reisen videre. 

Nå er filmen om prosjektet her, som månedens film på 

. 
I den drøyt time lange dokumentaren forsøker Aitken å gjenskape noe av atmosfæren, men kan ikke la være å skape en konseptuell ramme rundt den: 
Hvert innslag får bare vare i ett minutt. 
Derfor blir vi avspist med frustrerende korte møter med essensielle kunstnere og artister, enten det er Ed Ruscha eller Olafur Eliasson, Beck eller Patti Smith. 

Les anmeldelsen av 

Fremstår som en lang trailer 

Om meningen var å gi oss noen varige inntrykk fra møter med disse personlighetene, så har filmen feilet totalt. 
Om det er ment å være en slags kommentar til den flyktige tiden vi lever i, så har den muligens lykkes. 

Men for meg fremstår det uklart hva Aitken vil med denne filmen. 
Den gir inntrykk av å være en lang trailer for hele kunstprosjektet – eller for en enda lengre film. 

I et ekstra kort intervju med en av de ansatte på toget, kommer det frem at han liker hvordan togreisen får tiden til å opphøre, og Beck og flere av de andre er inne på det samme når de snakker og synger om tog. 
Men denne tidløsheten er noe Aitken aldri bryr seg om å berøre. 
Isteden omtales internett som vår tids togreise, uten at det heller utdypes eller settes i noen meningsfull sammenheng. 

Les anmeldelsen: 

Gallerifilm 

Jeg er ingen motstander av at såkalt gallerifilm vises på kino, 

, som for tiden også er aktuell på Cinemateket, er blant dem som har lykkes med det. 

Men istedenfor å utforske kinoformatet, eller tilføre det noe nytt, henfaller Aitken til konvensjonelle musikkvideosekvenser som hver for seg er flotte å se på, men som hekter oss av toget før vi har kommet ordentlig på. 

Det er som sagt mulig at Aitken bare bruker disse kjente og mindre kjente personene som brikker i et større puslespill – at filmen er et kunstprosjekt som er ment å bare gi oss fragmenter, eller kanskje utfordre kinobransjens formater. 
Om han utløser debatt, så har han kanskje oppnådd noe. 
Men så langt kan jeg ikke se at det er tilfelle. 

Noen glimt tar jeg likevel med meg videre med glede – det er tross alt ikke hver dag du ser Giorgio Moroder sitte sammenkrøpet og spille i en togvogn. 

Les anmeldelsen: 
",0
"«Liv til de levende:»Organer i bevegelse 

Et hjerte har hovedrollen i denne sentimentale flettverksfilmen. 

Jeg har ikke lest Booker Prisnominerte Mend the Living av Maylis De Kerangal som denne filmen er basert på. 
Men det tok ikke lang tid før jeg som forelder merket hva som er denne historiens fremste anliggende: å få oss til å kjenne på hva det vil si å miste et barn. 
Spørsmålet er hva filmregissør Katell Quillévéré bruker disse følelsene til som hun lokker frem i oss da 17-åringen Simon dør i en bilulykke. 

Åpningssekvensen som leder frem til bilkollisjonen er briljant fortalt, fra Simon drar ut om natten for å surfe sammen med noen kompiser til han vender tilbake på morgenkvisten, trøtt og fornøyd, men uten sikkerhetsbelte. 
Dessverre er det intet av det som følger etter ulykken som kan måle seg med denne hypnotiserende åpningen. 

I hjertet av handlingen 

Quillévéré har samlet et knippe franske kvalitetsskuespillere, anført av Emmanuelle Seigner, Tahar Rahim og Anne Dorval, som alle er upåklagelige som pårørende og sykehuspersonale. 
Men etterspillet, fra sorgprosessen og til beslutningen om å gi Simons hjerte til noen som trenger det, kan minne om en oppdragsfilm for den franske helsetjenesten. 

Her opptrer alle innen tjenesten forbilledlig – de er ikke bare profesjonelle aktører, men fremstår med et nesten hellig kall. 
Selve overleveringen av hjertet til en ny kropp fremstilles som et mirakel og den ultimate av alle gode gjerninger. 
Quillévéré har selvsagt ikke laget en propagandafilm, hun er for begavet til det. 
Men ved å fjerne alle tilløp til problematisering av organdonasjon, ved å opphøye hjertet til en hovedperson som kan bevege seg fritt mellom kropper, blir enkeltindividene skjøvet enda mer til side i en film uten en hovedperson. 

Uklar retning 

Det gir oss kanskje mulighet til refleksjon over liv og død, til å projisere inn elementer fra våre egne liv. 
Men det gjør det også vanskelig å få øye på hva Quillévéré vil med filmen. 
Hun skaper gode inn- og utganger på scenene og har utvilsomt en velutviklet filmatisk sensibilitet. 
Men noen ganger er hun unødvendig tung på labben, som når hun forsøker å tilføre kirurgene og legene ”interessante” trekk ved å gi dem noen hobbyer og favorittlåter. 

Noe av det mest overbevisende ved filmen er hvordan de separerte foreldrene til Simon finner tilbake til hverandre etter hans død; det er fremstilt med behersket dramatisk nerve av Seigner og Kool Shen i rollene. 
Filmens komponist Alexandre Desplat er aktuell på norske kinoer med en annen film denne uken (Jacques – Havets Erobrer). 
I den filmen slår han på stortrommen så følelsene svulmer. 
Her er han mer tilbakeholden, og lykkes bedre. 
",0
"«Jacques – Havets erobrer:»Best under vann 

Eventyrer, tv-pionér, filmskaper, miljøverner og oppfinner. 
Denne filmen løser ikke gåten Jacques Cousteau 

Denne konvensjonelle biografiske filmen om eventyreren Cousteau slites mellom hovedpersonens nære relasjoner og fjerne erobringer. 

Hvor starter man en biografisk film om etterkrigstidens kanskje mest komplekse oppdager og eventyrer – en egenrådig marineoffiser som også var kynisk forretningsmann, tv-pionér, filmskaper, miljøverner, oppfinner …? 

I denne franske skildringen begynner vi der det gjør mest vondt – i familiens midte. 
Vi er med sønnen Philippe på hans fatale flytur over Portugal i 1978, og forlater ham like før han kræsjer. 
På denne måten rammes fortellingen om Jacques Cousteau rundt relasjonen til sønnen. 
Det skaper en spenning, men det begrenser også rekkevidden på portrettet. 

Glamorøs egoist 

Lambert Wilson fremstår som en glamorøs utgave av Cousteau. 
Eventyreren var mager og krokneset, men hadde utvilsomt stor karisma. 
Wilson spiller han som en opphøyd, nesten aristokratisk person som brukte sine talegaver for å få finansiert sine eventyr, enten det var opprustning av forskningsskuta Calypso eller kostbare filmopptak under vann. 
Men vi kommer aldri tett på mennesket Cousteau, det er legenden som i hovedsak gjenfortelles, selv om de mindre sympatiske sidene ikke unndras. 

I en scene forteller Cousteau om hvor lite mennesket er på bunnen av havet, og dette berøres også når han ankommer Antarktis 30 år senere. 
Men det kan virke som egoet hans bare vokser i møte med denne uendeligheten som man skulle tro ville gjort de fleste av oss mer ydmyke. 

Oljesponset miljøverner 

Cousteau notoriske kvinneaffærer behandles på typisk fransk manér som noe som egentlig ikke vedkommer historien: vi møter aldri noen av disse kvinnene, selv om hustruen Simone lider under det. 
Det er Audrey Tautou som har den utakknemlige jobben å spille en kvinne som defineres gjennom mannens utroskap. 
Hun blir boende på båten Calypso der utsøkt sminke-arbeid forteller oss om alkoholismens gradvise herjinger med henne. 

Det er sønnen Philippe som får faren på nye tanker på 70-tallet når forurensingen på verdenshavene blir tydelig. 
Heretter bruker Cousteau kjendisstatusen til å fortelle om miljøfarene som truer, og filmen legger ikke fingrene imellom når den viser hvordan han altfor lenge drev forskning i felten for oljeindustrien. 

Liten tid under vann 

Dette er altså ingen fransk skjønnmaling av egen nasjonalskatt. 
Likevel tar Cousteaus manglende evner som familiemann uforholdsvis mye plass, uten å tilføre så mye, egentlig. 
Det blir mindre plass til det som i større grad definerte han som person, nemlig oppdagelsene. 

Det er på havdypet at denne filmen i likhet med Cousteau kommer til liv, der den undringen som drev ham vekkes, men vi blir avspist med liten tid der nede. 
Ikke engang Cousteaus Gullpalmevinner The Silent World får mer enn noen sekunder. 
Sønnen Philippe får mest tid under vann, i filmens kanskje mest spektakulære undervannsscene der han omringes av haier. 
Pierre Niney, mest kjent for sin hovedrolle i filmen om Yves Sant Laurent, tilfører Philippe en lavmælt intensitet som effektivt holder på vår oppmerksomhet. 
Men Jacques forblir en gåte. 
",0
"«Spider-Man: Homecoming:»Sjarmerende og småmorsom 

Stor makt fører til kaos og ødeleggelse. 

Med stor makt følger et stort ansvar. 
I denne sjarmerende ungdomsfilmen kan vi lett omskrive utsagnet til med stor makt følger kaos og ødeleggelser. 

Peter Parker (Tom Holland) er en beskjeden og nerdete tenåring som tilfeldigvis også har superkrefter og slenger seg lett fra hustak til hustak. 
Han er også en typisk tenåring som helt mangler evnen til å tenke konsekvens. 
Det kan lett føre til farlige situasjoner når man er superhelt in spe. 

Tom Holland er et funn 

Regissør Jon Watts har fanget sjelen til den unge superhelten. 
Spider-Man er kjapp i replikken, morsom og akkurat passe kjepphøy. 
Tom Holland er et funn i rollen med gutteaktig sjarm og et uttrykksfullt ansikt. 
Han sørger alene for at filmen får en lun og god humor mellom alle de eksplosive og høytflyvende actionsekvensene. 

En annen genial casting er Michael Keaton i rollen som Adrian Toomes eller Vulture. 
Her er det mange morsomme referanser til den satiriske komedien Birdman, hvor Keaton spilte en fallert skuespiller kjent for å spille en superhelt med vinger. 
Keaton har også tolket Batman, og ser du godt etter, ser du et lite nerdete vink til DCs superhelt også. 

Interne referanser 

Alle de interne referansene til Marvels Avenger-univers er veldig morsomt for de av fansen som kjenner universet veldig godt. 
For andre kan noe av filmens humor bli vel intern og oppleves som ekskluderende. 

Det er jammen ikke lett å ha 100 % kontroll på Marvel-universet. 
I de første Spiderman-filmene med Tobey Maguire og de senere filmene med Andrew Garfield, ble det ikke referert til Avengers-universet. 
Årsaken har sikkert med rettigheter å gjøre. 
Den siste inkarnasjonen av Peter Parker dukker opp i The Avengers: 
Civil War, og dermed fører denne filmen oss rett inn i det omfattende og komplekse universet. 
Med Iron Man (Robert Downey Jr.) som mentor er det kanskje ikke rart at det går riktig så galt med vår unge superhelt. 

På mange måter fremstår Spider-Man som en yngre og mer uskyldsren utgave av den kyniske Deadpool. 
De deler den samme skarpe humoren, men der hvor Deadpool er hypervoldelig med 18 årsgrense, er Spider-Man ungdomsversjonen. 

Med unntak av for mange repetisjoner og for langdryge actionsekvenser med endeløs flyving, er den nye inkarnasjonen av Spider-Man både sjarmerende, morsom og underholdende. 
",1
"«Okja» får deg til å sette medlidenheten i vrangstrupen
En visuelt overdådig satire som gjør seg bedre på stort lerret enn på Netflix. 

Okja er også som et rullende tog av ville ideer, men det hjertevarme premisset i starten har vi sett mange ganger før: kjærligheten mellom et barn og et dyr. 
Okja er genmodifisert, gigantisk gris som et multinasjonalt selskap har utplassert hos en japansk fjellbonde. 

Barnebarnet Mija utvikler et nært forhold til Okja, og den dagen selskapet kommer for å hente den fullvoksne grisen, av uklare motiver, tar hun opp kampen for å få kjæledyret tilbake. 
Det er klart at et selskap som ledes av Tilda Swinton vil ha sine svin på skogen, og det hele viser seg tidlig å være en dårlig skjult kampanje for å dekke over selskapets tvilsomme virksomhet. 

Hemningsløs satire 

Dette fremstår jo som en enkel og hjertevarm historie, men det er den ikke nødvendigvis. 
Ganske snart griper en dyrevernsgruppe inn og kidnapper Okja. 
Det åpner for noen vanvittige biljaktscener gjennom Seoul, og et fantastisk klimaks der disse aktivistene stanser politiets kuler med små paraplyer (filmet i sakte film til John Denvers ”You Fill Up My Senses”). 

Målet deres er å infiltrere kjøttindustrien og la Okja være deres inngang til de fryktede amerikanske slakteriene som her minner om de konsentrasjonsleirene Swintons selskap bygde i Nazi-Tyskland. 
Fram til da har jeg hatt følelsen av å befinne meg et sted mellom E.T., Min nabo Totoro og Slipp Jimmy Fri, men det viser seg at Bong Joon-ho egentlig ikke har så stor medlidenhet med Okja. 

Han gjør noe som Spielberg aldri ville hatt hjerte til, og jeg skal ikke gå i detalj, men bare advare de som har tenkt å plassere sine aller minste alene foran skjermen: dette kan være sterk kost. 
Bong Joon-ho bedriver hemningsløs satire, og følger ikke Hollywoodkomediens konvensjoner. 
Han elsker å få deg til å sette medlidenheten i vrangstrupen. 

Best på stort lerret 

Selve etikken rundt kjøttindustriens hensynsløshet er ikke det som overbeviser mest. 
Det er snarere noen visuelt overdådige enkeltpartier som gjør størst inntrykk, mens summen av det hele blir noe uklart. 

Bong Joon-ho er for glad i å forføre oss med sine glansnumre, som den nevnte paraplyscenen eller klimakset under et opptog i New Yorks gater. 
Som dataanimert skapning er Okja troverdig og sjarmerende nok til at vi kjøper kjemien med Mija. 

Jeg hadde vanskeligere for å akseptere overspillet til Swinton og særlig Gyllenhall i rollen som kjendisreporter. 
Vi har ikke sett dem så hyperaktive og uspiselige før, men kanskje er dette et koreansk blikk på vestlige stereotypier. 

Jeg så Okja under verdenspremièren på filmfestivalen i Cannes, og kan ikke fatte at den vil kunne gjengi de samme kvalitetene på en tv-skjerm. 
Bong Joon-ho er en filmskaper som krever stort lerret, du risikerer å gå glipp av mye bare ved å kikke på mobiltelefonen. 

I Cannes ble regissøren kritisert fordi filmen går rett på Netflix, uten å ta veien via kino. 
Men det er ikke han som bør klandres for det: 
Det er kinoene som ikke lenger våger å investere i slike grenseoverskridende familiefilmer. 
",1
"«It comes at Night» er behersket og effektiv horror
En rystende psykologisk horrorfilm som stiller fundamentale spørsmål om menneskenaturen. 

I starten av filmen sveiper kamera over et maleri på en mørk vegg: 
Motivet er ”Dødens Triumf” av den flamske maleren Pieter Bruegel som i detalj gir oss sin helvetesvisjon av svartedauden. 

Det er første og siste gangen regissøren Trey Edward Shults kommenterer handlingen med en viss avstand og kan anklages for å være overtydelig. 
For dette er den mest beherskede psykologiske horrorfilmen jeg har sett på lenge, og kanskje den mest effektive. 
Her brukes få tradisjonelle horroreffekter, om overhode noen, det er bare lyden av noe ubønnhørlig som nærmer seg vi hører bakgrunnen. 

Kan man stole på noen? 

Den ytre handlingen har vært utgangspunkt for utallige andre dystopiske filmer om overlevelse etter katastrofen, fra filmversjonen av Cormac McCarthys The Road til The Survivalist som gikk på norske kinoer i fjor. 
I likhet med sistnevnte film befinner vi oss ute i villmarken. 
Det sivile samfunnet har brutt sammen som følge av knapphet på ressurser og en pest som rammer gjennom berøring. 

Vår familie på fire har barrikadert seg i et hus som er godt gjemt inne i en skog der de dyrker maten selv og holder væpnet vakt. 
Dette fellesskapet, som er basert på frykt for verden utenfor, blir utfordret den dagen en annen familie dukker opp og ber om ly. 
De blir tvunget til å stole på hverandre, men det tar ikke lang tid før tvilen melder seg: er det i det hele tatt mulig å stole på noen lenger? 
Som familiens overhode Paul (Joel Edgerton) sier det: desperate mennesker er i stand til alt. 

Fryktens kraft 

Åpningssekvensen slår brutalt fast hva som står på spill, da bestefaren i familien, som holder på å dø av pesten, blir avlivet av Paul. 
Så mørkt er dette universet, og det blir bare mørkere. 
Samtidig åpner filmskaperne et større rom for meddiktning fra vår side, der vi kan stille spørsmålstegn ved det som skjer. 

Vi ser nemlig aldri noe konkret til de mørke kreftene som truer rett utenfor huset og som sønnen Travis kan fornemme gjennom lyder og bevegelser. 
Den hormonelle 14-åringen blir vårt barometer for trykket både inne i huset og utenfra, og det blir umulig å skille hans fantasier fra virkeligheten. 
Snart vokser frykten til en ukontrollert kraft i seg selv som leder de to familiene mot kanten av stupet. 

Nytt stort skuespillertalent 

Filmens fremste regigrep, dens sterkeste kort, er nærbildene av Kelvin Harrisons uttrykksfulle ansikt i rollen som Travis. 
Han har en ekstraordinær utstråling som er som skapt for denne typen antydende horror. 
Øynene kan vide seg ut og smalne i brøkdelen av et sekund, helt uten hjelp av effekter. 
Men også hans empatiske væremåte, måten han ser på de andre, noen ganger med humor, gir oss et pusterom i det klaustrofobiske universet. 

Regissør og manusforfatter Shults fikk visstnok ideen til filmen etter sin egen fars død, og som portrett av fedre er filmen minst like dyster som debutfilmen Krisha der han behandlet farens alkoholisme. 
De to fedrene i filmen er så opptatt av å beskytte egen familie at de mister gangsynet, ja, sin egen menneskelighet. 
Og i fallet trekker de med seg mødrene. 

Det store paradokset i filmen er at de på denne måten bekrefter hvorfor det sivile samfunnet har kollapset, hvorfor sivilisasjonen ikke makter å forene krefter. 
Sjelden har en dommedag over menneskenaturen vært så overbevisende skildret i en horrorfilm. 
",1
"«Grusomme meg 3» er fortsatt morsom
Mer av det samme, men gøy er det. 

I utgangspunktet høres det kanskje ikke duggfriskt ut med nok en Grusomme meg-film. 
De to første var morsomme nok, men det er de små gule minionsene, som i utgangspunktet var bifigurer i denne filmserien, som har stjålet showet. 
De har for lengst gått forbi moderskipet i popularitet og inntjening. 

Minions-filmen fra 2015 skal visstnok, utrolig nok, være den trettende mest innbringende filmen gjennom tidene, og for øvrig også den mest innbringende animasjonsfilmen som ikke er laget av Disney. 
Ti Minions-kortfilmer har det også blitt. 

Små, gule vesener som lager smurfeaktig, italiensk-hermende lyd er med andre ord noe av det aller morsomste på hele planeten. 
Men helt smalhans blir det nok heller ikke når man lager Grusomme meg-filmer, og derfor tilsier logikken, som alltid, at man ikke kan slutte mens leken er god. 
Hva denne tredje filmen handler om, er det unødvendig å vite før man ser den, rent bortsett fra at det som forventet er mer av det samme. 

Lo femten ganger! 

Det som derimot teller er om filmen er morsom. 
Hvis ikke kan det jo være det samme. 
For å finne ut av det allierte jeg meg med familiemedlemmer fra både en generasjon under meg selv og en over, og satte meg slik i kinosalen at jeg kunne høre de ulike generasjonenes reaksjoner underveis. 
Jeg kom selvfølgelig ut av det noen ganger, og det kan ha vært fnising jeg ikke fikk med meg, men det nokså uvitenskapelige overslaget slår likevel med all mulig tydelighet fast at dette fortsatt er gøy. 

Eldste generasjon (min far) fniste eller lo hørbart tolv ganger. 
Yngste generasjon (yngste sønn på ti år) gjorde det samme enogtredve ganger. 
Selv lo jeg eller var på nippet til å le femten ganger. 
Det er mer enn nok til at jeg oppsummerer en komedie som vellykket. 

80-tallsnostalgisk danseskurk 

Flere av de morsomste øyeblikkene er naturligvis allerede oppbrukt i traileren, men det holder likevel. 
Humoren er likevel sjelden i nærheten av å være like smart som i årets soleklart morsomste animasjonsfilm så langt, nemlig Lego-Batman. 

Her er den mer umiddelbar og overdrivelsesbasert, selv om den 80-tallsnostalgiske danseskurken Balthazar Bratt er et vedvarende lyspunkt, og bruken av musikk er godt humorkalibrert og inkluderer alt fra Ahas Take on me til Nenas 99 Luftballons. 

De norske stemmene fungerer utmerket, men er som vanlig en skygge av det jeg har sett av originalversjonen, hvor blant andre Steve Carell, Trey Parker og Steve Coogan har stemmene. 
",1
"«The House:»Ferrell og Poehler på tomgang 

To briljante komedieskuespillere får ikke nok å bite i. 

Er det bare jeg som ikke skjønner greia med Bill Murray, spør Will Ferrell i rollen som den dustete gjennomsnitts-amerikaneren Scott Johansen. 
Etter en ny runde der Ferrells komiske talent ikke kommer helt til sin rett, må jeg spørre: 
Er det bare jeg som ikke skjønner greia med denne filmen? 

Jeg skjønner greia med Ferrell, særlig hans Anchorman som i sin tid fornyet amerikansk filmkomedie. 
Sammen med regissør Adam McKay ga Will Ferrell oss den oppblåste nyhetsoppleseren Ron Burgundy som var et oppkomme av bisarre innfall og one liners. 
Denne gangen har MacKay inntatt produsentrollen og overlatt regien og manus til Andrew Jay Cohen, mest kjent for den småmorsomme Good Neighbours med Seth Rogen. 

Kasino i kjelleren 

I utgangspunktet var jeg nysgjerrig: 
Ferrell og Amy 
Poehler spiller ekteparet som starter et kasino i naboens kjeller for å finansiere datterens opphold på college. 
Først vegrer de seg, men så får de smaken av det, og blir mer og mer preget av sin nye livsstil. 
Alt kan omsettes i penger, virker det som, så det tar ikke lang tid før de får naboene til å satse penger på lokale slåsskamper. 

Problemet er bare at dette ikke er særlig morsomt. 
Det lovende premisset, om at på undersiden lurer en Walter White i oss alle, en kriminell bølle som bare venter på å bryte frem, har fått fornyet aktualitet ved at det bor en bølle i Det hvite hus. 
Og det faktum at ”hverdagsslitere som kriminelle” er blitt et fenomen i film og tv-serier, er noe filmskaperne her åpenbart vil harselere med. 

Vitner om potensial 

Men hverken Ferrell eller Poehler får godt nok materiale å bite i. 
De matcher utvilsomt hverandres temperament og Poehler, som var innom Anchorman 2, er erfaren nok til å vite hvordan hun kan stå på egne bein overfor Ferrell. 
Men det slår ikke gnister, hverken av replikkene eller situasjonene. 

Det er noen morsomme øyeblikk som vitner om potensialet, som når nabolagets ”fight club” i noen sekunder forvandler seg til en ”rasekrig”. 
Men det forblir bare flyktige glimt av noe briljant og farlig som filmskaperne i resten av filmen ikke vet hvordan de skal få frem. 
",0
"«Transformers: The Last Knight»:Absurd lang slåssefilm med et meningsløst plott 

Etter å ha hørt Optimus Prime gjennom to og en halv time si «I am Optimus Prime» med den patosfylte maskinstemmen sin, får jeg lyst til å reise meg i kinosalen og rope: 
«Det driter jeg i». 

Hjemme hos oss har Transformers-filmene stått på med jevne mellomrom de siste ti årene. 
Jeg har sett alle flere ganger uten å få utslett eller anafylaktisk sjokk, selv om jeg må innrømme at jeg syns hele ideen i bunn og grunn er fascinerende søplete og usjarmerende. 

Det gikk til tider så vidt an da John Turturro hadde en halvstor rolle, men nå har jeg fått grundig nok. 

217 millioner dollar rett ut av vinduet 

En nærmest absurd lang maskinslåssefilm med et komplett meningsløst plot hvor Mark Whalberg og Anthony Hopkins avdekker hvordan forbindelsen mellom mennesker og transformers egentlig henger sammen, er det siste jeg, og de fleste av dere, og verden, har bruk for. 

Det er 217 millioner dollar rett ut gjennom vinduet. 
I hvert fall 200 av dem virker bortkastet. 

Det kan godt hende at jeg er overarbeidet og irritabel for tiden, og at jeg virkelig trenger sommer, men jeg har problemer med å se at jeg selv på en virkelig god dag, hadde reagert annerledes på dette. 

Må orke å bry seg 

Transformers: The Last Knight leveres med to store utfordringer. 
1: Man må forstå hva som foregår. 
Det kommer nemlig ikke av seg selv. 
Et plotsammendrag ville ha fått de fleste til å le. 
Og 2: 
Man må orke å bry seg. 
Og for å orke å bry seg må man være mellom fire og åtte år, altså vesentlig yngre enn aldersgrensen. 

En klassisk catch 22-situasjon, der, altså. 
Det pøses på med autobots, dinobots, decepticons og annet faenskap (som man om kort tid, om ikke allerede, kan kjøpe i lekebutikkene) og før det har gått tyve minutter ønsker jeg meg ut av kinosalen. 

Ligner lek fra en barnehagesandkasse 

Det som skal være munnrapt og artig, er det med få unntak (John Goodmans stemme) ikke, og det andre er enten slåssing, forklaring av regler eller muntlig gjentakelse av det vi selv kan se. 
Utbrudd som: 
«Vektløs!» eller «Jeg skyter den!» forekommer til stadighet. 

Aller mest ligner dette en lek fra en barnehagesandkasse hvor regler og innfall tilpasses underveis og hvor det aldri kommer noen voksne og klinger i bjellen og sier at det er spisetid. 

Det eneste jeg opplever som god kvalitet er det visuelle arbeidet. 
Spesialeffektene, de voldsomme tablåene, fantasirikdommen som ligger bak skapelsen av trusselen mot alt jordeliv og utformingen av den. 
Alt dette er heftig. 

Støyende og dumme maskiner 

Den lille Wall-E-lignende roboten er også søt. 
Og Anthony Hopkins har som alltid noe tiltrekkende ved seg. 
Men når det drar seg til er jeg likevel så lei av støyende og dumme maskiner at jeg ikke klarer å nyte det. 

Jeg vil bare ut. 
I solen. 
I regnet. 
I hva som helst som ikke inneholder transformerslignende enheter. 
Om hundre år er jeg kanskje han som ikke forsto noe av hvor genialt og nyskapende Transformers: The Last Knight var. 
Greit nok. 
Det bjuder jeg på. 
",0
"«Cézanne & Zola»:Hvordan påvirker skapende prosesser et livsvarig vennskap? 

Zola og Cézanne tangerer kiosklitteraturdelen av kunstfilmsjangeren og leverer tekkelige kunstnerklisjéer med skuespillere som jevnt over blir for flate. 

Franskmenn elsker kunstnerne sine og blir ikke ferdig med å fortelle historier om dem. 
Ofte med god grunn, men av og til med litt mye patos. 
Som i denne om vennskapet mellom maleren Paul Cézanne og forfatteren Émile Zola. 

Refusert av de refuserte 

Cézanne ble store deler av livet refusert til og med av de refuserte. 
Han var kompromissløs, levde heller fra hånd til munn enn å lefle for den gode smak, og døde uten å ane at senere storheter som Picasso og Matisse skulle se på ham som et viktig forbilde og kunsthistorikere erklære ham som bindeleddet mellom impresjonismen og kubismen. 

Forfatteren Émile Zola bidro til å skape naturalismen som litterær sjanger. 
Han skrev om livet slik det var, uten å skjule klasseforskjellene og uten å tildekke det skitne og tarvelige. 

Modig visjonær 

Han skrev om arbeidere, noe som åpnet opp litteraturen og kastet den i retninger hvor den kort etter også kunne begynne å utforske menneskets irrasjonelle sider. 
I motsetning til Cézanne ble Zola raskt anerkjent. 

Han ble også rik. 
Og hans offentlige anklageskrift i den beryktede Dreyfus-saken, har gjort ham berømt også som en modig visjonær som var forut for sin tid når det gjaldt skarpsynthet vedrørende antisemittisme. 

Zola og Cézanne var venner fra barndommen. 
De gikk på skole sammen i Aix-en-provence og svermet i de vakre åsene i Provence og drømte om at livet skulle åpne seg. 

Zola mistet faren tidlig og levde under enkle forhold med moren. 
Cézanne kom derimot fra penger og fikk hele livet støtte hjemmefra, om enn motvillig, for begge parter. 

Fargerik og visuelt tiltrekkende film 

Om alt dette har Danièle Thompson nå laget en film som er fargerik og visuelt tiltrekkende på sine steder, og dessuten er den interessant i kraft av kunstnerportrettene. 

Det er tøffe liv de lever. 
Man skjønner godt at foreldre alltid har advart, og kommer til å fortsette å advare, sine barn mot å bli kunstnere og frie fanter. 
Filmen skildrer kreative vilkår som fattigdom, hvileløshet og tvil og tro, men den er litt for gammelmodig og sidrumpet når det gjelder fortellerstil. 

Zola og Cézanne tangerer kiosklitteraturdelen av kunstfilmsjangeren og leverer tekkelige kunstnerklisjéer med skuespillere som jevnt over blir for flate. 
Resultatet er vakkert mer enn dyptborrende og emosjonelt. 

Mer vakkert enn emosjonelt 

Det er spennende å se portrettene av en rekke banebrytende kunstnere fra den tiden, men den mest fengende delen av fortellingen er den som føyer seg inn i våre dagers samtale om virkelighetslitteratur. 

De to vennene ble i mange år splittet av konflikter fordi Cézanne opplevde, ifølge filmen med rette, at Zola ublu og gang på gang brukte hans selvdestruktive kunstnerpersonlighet som litterært forelegg. 
Slikt blir man bitter av. 
Spesielt når den skrivende vennen blir rik, mens den malende forblir fattig. 
",1
"«All Eyez On Me»:Dette er ikke filmen Tupac Shakur fortjener 

Regissør Benny Boom makter ikke tilføre rapperens historie mye nytt på de 140 lange minuttene filmen varer. 

Tupac Shakurs liv var som skapt for en voldsom og politisk ladet film. 
Han ble født inn i fangenskap, som sønn av to fengslede Black Panther-aktivister, og skulle bli en av tidenes mest kontroversielle rapartister før han ble drept i noe som liknet et gjengoppgjør. 

Slitent triks 

Begavede filmskapere som John Singleton og Carl Franklin har vært innom dette prosjektet, uten å gå videre med det. 
Det er synd. 
For det er ikke mye nytt musikkvideo-regissør Benny Boom makter å tilføre rapperens historie på de 140 lange minuttene den varer. 

Ved å ramme historien inn av en tv-reporters intervju med Shakur mens han sitter inne i 1996 for en voldtektsdom, anvender Boom en av filmdramaturgiens mest slitne triks. 

Å nøste opp en gåtefull skjebne på denne måten var et friskt grep i Citizen Kane i 1941, men her drar det ned tempoet og tilfører lite. 
Det er reporteren som får stille de kritiske spørsmålene, blant annet om voldtektsanklagene Shakur mente var fabrikerte. 

Sensitiv og poetisk 

Men hva hjelper det når filmskaperne dramatiserer hendelsen akkurat slik Shakur gjenforteller den, og går god for hans versjon. 

Heldigvis er Demetrius Shipp 
Jr i hovedrollen et godt valg. 
Han likner ikke bare på Shakur, men får fram motsetningene hans på en overbevisende måte: i ene øyeblikket sensitiv og poetisk, i det neste et brushode som forfølger alle klisjeene fra gangsta-mytologien. 

Filmen er på sitt minst engasjerende når Boom gjenskaper scenene fra flere av filmene Shakur medvirket i, som Juice. 
Men filmskapernes påstand om at Shakur ble påvirket av disse hardtslående filmrollene, er i det minste interessant. 

Iscenesatte eget liv 

For på noen måter virker det som Shakur iscenesatte sitt eget liv som i en film, at han ble fanget av rollen som gangstarapens nye kronprins. 

Men filmskaperne går ikke videre med disse tankene, selv om moren lanserer dem i starten når hun advarer sønnen om fallgruvene som venter ham. 
Shakurs liv er blitt big business, og filmen fremste agenda er å verne om merkevaren. 

Her tar man mange hensyn, men egentlig ikke noen avgjørende valg for hva man vil fortelle. 
Det blir for fragmentert. 

Filmen mangler den ubønnhørlige framdriften og det sterke rollegalleriet som gjorde Straight Outta Compton til et så medrivende drama om gangstarapens sentrale aktører. 

Solgte sjelen til djevelen 

Dette er også en historie om den fenomenale veksten som plateselskapet Death Row opplevde fra midten 90-tallet, ikke minst med salget fra Shakurs låter. 
Det er et stykke viktig kulturhistorie som her reduseres til et spørsmål om overmot og dekadanse. 

Skal vi tro filmen ble Shakur tvunget til å selge sjelen sin til djevelen, rettere sagt plateselskap-direktør Suge Knight som lokket med en avtale når Shakur satt i fengsel og trengte penger. 

Kanskje forholdt det seg slik, hva vet jeg. 
Men det skal mer enn en koffert med dollarsedler til for å formidle noe overbevisende om relasjonen mellom to så myteomspunnede og sentrale rap-entreprenører. 
",0
"Orange Is the New Black:– Denne serien kan gå i en evighet 

Hva skjer når en av fangene i Orange Is the New Black får tak i en pistol? 
Fengselsopprør, bananskallhumor og politisk gravalvor i 72 timer. 

Da Orange Is The New Black dukket opp på Netflix i 2013, så man umiddelbart potensialet for et langt serieliv. 

Piper Kermans selvbiografiske bok om sitt opphold i et amerikansk kvinnefengsel ga et strålende utgangspunkt, men styrken lå i alle de nydelige rollefigurene hun omga seg med i serien. 

Slår ut i full blomst 

Crazy Eyes, Red, Black Cindy, Vause og de andre bygget perfekt opp rundt hovedrollen Piper Chapman. 

Når man i tillegg befinner seg i et fengsel, trenger man jo heller ikke finne på unnskyldninger for at nye mennesker kommer eller går. 
De slipper jo ut av fengsel, og nye kvinner settes bak lås og slå hver eneste dag. 

Slik har man – om suksessen er til stede – en uendelighetsmaskin som pumper inn friskt blod når det trengs. 
Det betyr likevel at disse fengslede kvinnene må bli viklet inn i gode, rørende historier, og der treffer sesong 5. 

Forrige sesong avsluttet med et gryende opprør i fengselet, og i sesong 5 slår det ut i full blomst når én av dem får tak i en pistol. 
Kvinnene tar over fengselet, holder fangevokterne som gisler, og forhandler med myndighetene om bedre vilkår for innsatte. 

Fluenes herre møter fengselsopprør 

Det vil si: først må de innsatte dele seg opp i fraksjoner, slik de alltid har gjort i Orange Is The New Black, og bli enige om hvilke krav som er viktige: gratis chips, pizza til middag hver dag, bedre tamponger eller kun kvinnelige fangevoktere? 

Det utvikler seg til en slagmark hvor Fluenes herre møter fengselsopprøret i Lucasville, og gislene blir utsatt for alt fra fysisk ydmykelse til å måtte delta i Litchfield Idol foran opprørslederne. 

Komedie og gravalvor går hånd i hånd, og selv om det her og der blir litt flåsete, fungerer det med velskrevne komiske poeng i dramatiske situasjoner. 

Et annet godt grep er at handlingen i de 13 episodene strekker seg over bare 72 timer, og gir sesongen et mer hektisk preg enn før. 

Skrur opp temperaturen 

Kildematerialet for serien er en god dose sakprosa med fengselshverdagsdrama og humor, og i sesong 5 skrur serieskaper Jenji Kohan opp temperaturen på både morsomheter og det seriøse budskapet. 

Vitsene er ofte referansetunge og mørke, som når fangevokterne refererer til Virginia Tech, Columbine, Sandy Hook og alle andre masseskytinger i første episoden, men strekker seg også over i regelrett bananskallhumor. 

I fengsel betyr det at man sklir i blod eller forsyner seg for ivrig av medisinskapet, som fører til en rekke fornøyelige situasjoner. 

Det bidrar også til at kritikken av det amerikanske fengselssystemet blir tydeligere og mer treffsikker, spesielt når Taystees følelsesladde monologer om at fangene bare vil bli behandlet litt bedre får god plass mellom kranglingen og morsomhetene. 
Orange Is the New Black treffer bedre enn tidligere når serien vil være seriøs. 

Retter pekefinger mot «Big Prison» 

Mens både serieskaper og forfatter Piper Kerman har ytret ønsker om å bruke serien til å rette en kritisk pekefinger mot Big Prison – det privatiserte amerikanske fengselssystemet som gjør stor forretning på innsatte – har ofte det interne dramaet i fengsel skygget for de store, viktige temaene. 

Når sesong 5 nå klarer å adressere dette, samtidig som det rike rollegalleriet får utfolde seg som aldri før, er det lett å gjenta det man tenkte etter første sesong: denne serien kan gå så lenge som helst. 
",1
"«I Am Not Your Negro»:Rasende og lidenskapelig om borgerrettighetskampen i USA 

Raoul Peck gjenintroduserer James Baldwins profetiske stemme som om det ikke har gått en dag siden borgerrettighetskampen på 1960-tallet. 

James Baldwin var ikke enkel å plassere i den svarte borgerrettighetsbevegelsen i USA på 60-tallet: 
Han var homofil og intellektuell, med en svakhet for poetiske spissformuleringer, og hadde allerede i 1948 skapt seg en ny tilværelse, ja, nesten en ny identitet, i Frankrike. 

Kort sagt, med datidens øyne: not your Negro. 
Black Panther-bevegelsen stilte seg avvisende, selv hans gode venn, Martin Luther King, hadde sine forbehold. 

Men ingen kunne formidle de svartes opplevelse av utenforskap med større veltalenhet og patos enn forfatteren og dramatikeren som nå har fått sin rolle belyst i en helaftens dokumentarfilm. 

En liten gigant 

Raoul Peck, som ble nominert til en Oscar for filmen, gir oss ikke den biografiske filmen Baldwin så åpenbart også fortjener. 
Men vi kommer forbausende tett på raseriet og lidenskapen som glødet i den spedbygde kjempen som var dypt pessimistisk på vegne av det amerikanske samfunnet. 

Peck tar utgangspunkt i en bok Baldwin planla å skrive helt på slutten av 60-tallet, da motsetningene skrudde seg til med mordet på hans tre venner, Medgar Evers, Malcolm X og Martin Luther King. 

Da han døde i 1987 etterlot han seg bare 30 sider, og det er fra dette ufullførte verket Peck henter mye fra, i tillegg til essays og taler Baldwin skrev og holdt om det såkalte rasespørsmålet i USA. 

Segregeringen har fortsatt 

I åpningsminuttene får vi en leksjon i hvor uvirkelig debatten om de svartes livsbetingelser kunne være i amerikansk offentlighet – for de svarte selv. 
I beste sendetid under The Dick Cavett Show i 1968 spør programlederen Baldwin om «the american Negro» ser mer optimistisk på utviklingen nå. 

Men det var nettopp slike fremstillinger av svarte som en fremmedartet rase, i tredje person, som Baldwin mente var problemet. 
Og der var ikke de hvite liberale, som var på rett side av historien, noe mindre skyldige enn den gemene hop. 

Den opplyste hvite eliten ville gjerne innvilge de svarte rettigheter, det var ikke noe de hadde en naturlig rett på. 
Problemet var uansett ikke rasismen, mente Baldwin, men en segregering som førte til at man ikke visste noe om hverandre. 

Som Peck viser gjennom klipp fra vår tids opptøyer i amerikanske forsteder, har denne segregeringen fortsatt i nye former, og det gjør at denne retoriske kryssklippen ikke oppleves som et overtramp. 

Like duggfrisk i dag 

Jeg har sjelden sett en film som så effektivt viser hvordan stereotyper på film kan påvirke et barnesinn, som når Baldwin gjenforteller sine første møter med Hollywoods svarte rollegalleri. 

Han forklarer godt hvorfor svarte opplevde Sidney Poitiers plettfrie «Negro» i Gjett hvem som kommer til middag (1967) som en fornærmelse, og det patetiske i at det hvite liberale Hollywood gratulerte seg selv for dette «fremskrittet». 

Disse refleksjonene virker like duggfriske i dag som de kanskje var forut for sin tid den gangen da svarte ikke fikk fremstå som enkeltindivider, men representanter for en rase. 

Peck gir ikke Baldwin motstand, vi er i hans retoriske vold, men det er det som gjør filmen så kraftfull. 
Samuel L. Jackson fortolker Baldwins fortellerstemme med en kledelig mangel på bravur, og Peck får arkivopptakene med Baldwin til å puste av liv. 

Han hadde et ansikt som sitret av følelser, og når det lyste opp, så kunne du se at han øynet håp, tross alt. 
",1
"«Prinsesse Mononoke»:Et visjonært mesterverk 

Med sitt økologiske budskap og problematisering av ondskap er Miyazakis gjennombruddsfilm mer aktuell enn noensinne. 

Det er snart 20 år siden jeg så denne klassikeren som nå vises for første gang på norsk kino. 
Jeg ble fullstendig slått ut av kraften i Hayao Miyazakis håndtegnede uttrykk og hadde aldri trodd at en animasjonsfilm for hele familien kunne håndtere så kompleks og mørk tematikk. 

I det episke, nesten tidløse universet er vi nær en apokalypse som drives frem av menneskets dårskap. 

Vi befinner oss i Japan en gang mellom år 1300 og 1500, i et oppstykket land herjet av borgerkrig og en destruktiv kamp mellom mennesker og guder. 

Demoner forkledd som villsvin 

Det er naturkreftene og dyreverdenen som representerer sistnevnte, nettopp fordi de er mest utsatt for fremveksten av den moderne maskinen – enten det er de nye dødelige kanonene eller arbeidet med å utvinne jern. 

I utkanten av denne konflikten lever den unge prinsen Ashitaka i uvitenhet om hva som skjer, helt til den dagen hans egen landsby angripes av demoner, forkledd som enorme villsvin. 

Han blir skadet av en demon som samtidig infiserer ham med en dødelig forbannelse, og Ashitaka må reise ut for å finne forbannelsens opphav. 

Som vi har sett i så mange av Miyazakis senere filmer, er det menneskenes hybris som forårsaker elendighet, i sin higen etter makt og hevn. 

Men her er likevel ingen enkle inndelinger i onde og gode mennesker: alle, inkludert helten Ashitaka, mister sin menneskelighet i møte med de destruktive kreftene. 

Hensynsløs kamp 

Når han ankommer Jernbyen som styres av Lady Eboshi introduseres vi for animasjonshistoriens kanskje mest interessante (anti) heltinne. 

Ikke bare har hun innført et slags opplyst matriarkat i byen, hun driver også et sykehus for spedalske. 
Samtidig driver hun en hensynsløs kamp mot Skogsguden og en grådig utvinning av jern for å produsere dødbringende våpen. 

Lady Eboshi er som filmen: filosofisk og usentimental, vakker og brutal, og filmens følelsesregister styres effektivt av Miyazakis faste komponist, Joe Hisaishi, som også er de store pausenes mester. 

Når Ashitaka nærmer seg hjertet av Skogsgudens rike, utløser Miyazaki en spektakulær apokalyptisk visjon som er gått inn i filmhistorien, og som best kan oppleves på stort kinolerret. 

Gjenoppretter balansen 

Visstnok pleier Pixar-animatørene å se denne filmen når de søker inspirasjon, og man kan godt forstå hvorfor: her presses animasjonsfilmen til sine ytterste grenser for hva den kan uttrykke, og Miyazaki gir oss en poetisk skildring av den totale destruksjonen. 

Når en mørk materie legger seg over alt liv er det umulig å ikke tenke på Hiroshima eller Nagasaki og det svarte regnet etter atombomben. 

Men alt håp er ikke ute. 
Miyazaki og Skogsguden gjenoppretter balansen mellom menneske og naturen, og barna dine kan forlate kinosalen med hevet blikk. 

Men det skyldes ikke noen happy ending, men følelsen av at de har fått ta del i noe enestående. 
",1
"«Wonder Woman:»Stilig og stilrent, men ikke spesielt feministisk 

Ny film fra DC Comics utømmelige forråd. 

Wonder Woman får meg til å tenke på hvordan religionene har oppstått. 
Konfrontert med livets knallharde betingelser, sykdom, krig, nød og død, var vi før eller siden nødt til å finne på noe som kunne skape en slags orden i alt det ubarmhjertige rotet. 

Guder og regler ble løsningen. 
Noen vi kunne sette vår lit til, som kunne hjelpe oss når det røynet på, som kunne fortelle oss hvem vi kunne gjøre hva med, hva som var uheldig å spise og som, ikke minst, ville ta imot oss da jordelivet var over. 

Gjør vei i vellingen 

Det fantes ikke humanetikere den gangen, så dette var antagelig en uunngåelig utvikling. 

Uten denne guddommelige overbygningen var alt anarki og kaos – omtrent slik store deler av verden må ha føltes i 1941, da den amerikanske psykologen Charles Moulton skapte Wonder Woman. 

Flere av de mest kjente superheltene kjemper mot tyskerne, men Wonder Woman gjør det naturligvis på sin særegne måte. 
Hun kommer inn med sin ballast fra gresk mytologi og gjør solid vei i vellingen. 

Israelske Gal Gadot er en god Wonder Woman. 

Hun ser godt ut og har det rette glimtet i øyet og draget rundt munnen. 
Hvor feministisk det er å bytte ut mannlig superheltmentalitet med kvinnelig, er jeg derimot usikker på. 

Så vidt jeg kan se representerer hun langt på vei det samme som for eksempel Supermann eller Captain America. 
Hun har overnaturlige krefter, er ute etter rettferdighet, står på de godes side mot de onde (les tyskerne), og mot ondskap mer generelt (krigsguden Ares). 

En naiv sjel 

Men regissør Patty Jenkins portretterer Gadot som en nokså naiv sjel, og bygger dermed en karakter som nok en gang bekrefter det mannlige blikkets fortreffelighet. 

Hun er pen og attråverdig, har aldri sett en mann eller et mannlig kjønnsorgan, hun har aldri sett en by, aldri sett krig, aldri sett snø, og har eller aldri erfart hvor svikefulle og egoistiske menneskene er. 

Hun har med andre ord mye å lære og blir en slags blanding av Pocahontas, Tarzan og Crocodile Dundee som trenger sin veileders (les manns) stødige veiledning for å kunne føre seg blant folk. 

Store deler av filmen går derfor med til å vente på at Gadot skal forstå ondskapens problem. 
Slik sett er for eksempel Ridley Scotts Thelma & Louise en langt mer eksplosiv feministisk film. 

Stilren slåssing 

Selv om Wonder Woman er mer emosjonell enn mannlige superhelter, gir filmen oss i grunnen bare mer av det samme som vi alltid får i slike filmer. 

Men stilig er det. 
Og stilrent. 
Slåssingen henter inspirasjon fra Zack Snyders 300 (Snyder har også produsert Wonder Woman), og det blir fort spektakulært. 

Spillet mellom Gadot og Chris Pine er tiltrekkende og nærmer seg ofte romantisk komediesjangeren, men strammer seg etter hvert til og blir melodrama. 

Historien er satt til første verdenskrig og den tyske offiseren Ludendorff (Danny Huston) er lenge filmens slemming. 
David Thewlis dukker opp og gjør en god figur. 

Gudekrefter møter tysk våpenkraft 

Det samme gjelder Robin Wright og vår egen Lisa Loven Kongsli. 
Det er for øvrig herlig å se at Hollywood omsider har oppdaget at de kan bruke gode norske skuespillere til biroller som dette. 

Hvis noen har hørt Dan Carlins podcastserie Hardcore History, vil de kjenne igjen hans gutteromsaktige hang til å sammenligne militærkrefter fra ulike perioder. 
Hva skjer for eksempel hvis en amasone med gudekrefter møter tysk våpenkraft fra første verdenskrig? 

Resultatet blir tøft, og dumt. 
Som de fleste av DC-Comics-filmer. 
",1
"«The Mummy:»Tomme mumiekalorier 

Mye lyd, én god scene, lite originalitet. 

Egyptomanien i oss europeere må kanskje sies å være litt lunken for tiden. 
Den er riktignok aldri nede i null, men med ujevne mellomrom nærmer den seg hundre. 

Det gjorde den i den første Egypt-gale bølgen etter at Napoleon og hans soldater hadde tatt med seg tonnevis med uerstatteligheter hjem til Paris. 
Dernest tok det helt av etter Tutankhamons gravfunn tidlig på 1920-tallet. 
En jevn strøm av bøker og filmer har fylt på i tiårene etterpå. 

Nye faraoer og deres døtre og oldemødre 

Den mest sjarmerende filmen er fortsatt den originale 1932-versjonen The Mummy, hvor Boris Karloff med sitt uutgrunnelige, stive ansikt fire ganger statisk stirrer mot oss i samme skremmende, illevarslende og etter hvert også ikoniske klipp. 
I den og i alle senere mumie-filmer jeg har sett, er et obligatorisk plot-grep at det skal handle om at noen har gjort et utilgivelig overtramp i oldtidens Egypt og har endt opp med å bli, i ulike grusomme varianter, levende mumifisert og at de senere, under rette omstendigheter, kan vekkes til live igjen. 

Dette er en fortellermal hvor det etter forgodtbefinnende kan fylles på med nye faraoer og deres døtre og oldemødre, samt edderkopper, slanger, frosker, skarabeer, kråker og mye annet. 
Og det er naturligvis akkurat det som skjer. 

På denne måten fikk vi tre mumie-filmer som kvalitetsmessig befant seg omtrent midt på treet fra 1999 til 2008 og nå er vi altså i gang igjen, med forbedret teknologi og nye ansikter, men samtidig tungt tradisjonsbundet og uten friske ideer. 

Ny mumiefilm krever nytt tankegods 

Nå tilhører ikke jeg dem som falt i Top Gun-gryten som ung. 
Jeg har tvert imot oftere problemer enn ikke problemer med Tom Cruise – både som skuespiller og som scientologi-poster boy. 
I deler av filmen blir jeg sittende og tenke på hvordan Cruise må ha lest dette manuset og tenkt på hvor han kan ta av seg på overkroppen, hvor han kan gjøre kvasse stunts, hvor han kan redde den pene, men utrolig kjedelige kvinnelige egyptologen og hvor han kan si noe tentativt småartig mellom slagene. 

Den første halvtimen er ok, og actionsekvensen i militærflyet er til og med herlig (traileren bruker mistenkelig mye av tiden på den), men den utgjør et høydepunkt som aldri kommer igjen og blir derfor en uheldig målestokk. 
Sofia Boutella har utvilsomt flotte mumie-kvaliteter. 
Men hva Russell Crowe har her å gjøre, utenom å bidra med en suggererende, dyp fortellerstemme, er vanskelig å se. 

Det filmen ikke skjønner er at når man lager mumiefilm nummer sytti, må det tilføres nytt tankestoff i tillegg til ny teknologi, og at det finnes grenser for hvor mye Egypt-hokus-pokus man gidder å høre på. 
Filmen er 107 minutter lang, men burde ha vært 73, slik Karl Freund og Boris Karloff for 85 år siden la opp til at skikkelige mumie-filmer skal være. 
",0
"«Fra balkongen:»Godt utsyn over en privilegert hverdag 

Filmskaper Ole Gjæver gjør som kongefamilien og paven: kommuniserer med omverdenen via balkongen. 

Ole Giæver er en 38 år gammel, kritikerrost filmskaper som er bosatt på Bjølsen i Oslo med kone og to barn. 
I hans tredje spillefilm medvirker foreldrene, broren, kona og barna i hjemmevideoklipp og lett regisserte filmsnutter fra hverdagen. 
Det er vanskelig for publikum, men kanskje ikke så viktig, å vite hvor det dokumentariske slutter og fiksjonen overtar. 

Pappablogg 

Tidlig i filmen sier Giævers syv år gamle sønn at han ikke har lyst til å bli filmet. 
Da svarer pappa: 
«Men det er fint om du også er litt med i filmen. 
Det kan være gøy å se på når man blir voksen.» 
Fra balkongen har noe tidsriktig ved seg, fordi filmen inneholder fine bilder fra hverdagen og skråblikkpregede refleksjoner. 
Disse ligner mye på statusoppdateringer i sosiale medier, og helheten kan minne om en pappablogg. 
Papparollen har gitt Giæver nye tanker om et tema han ofte utforsker i sine filmer: 
Hva vil det si å være et menneske? 

Friksjonsløs 

Fra balkongen mangler en rammefortelling eller en klar retning. 
Det nærmeste vi kommer litt friksjon, er at Giæver starter filmen med å si: 
«Jeg synes ofte at det er sånn at jeg ikke er til stede i det som egentlig foregår.» 
Han sier senere at han er lykkeligst når han er alene i et rom i leiligheten, men kan høre at familien er i nærheten. 
I denne filmen blir balkongen stedet der han virkelig dyrker bobletilværelsen: 
Balkongen er et slags rede utenfor redet, der pappaen sitter som en velfødd bydue. 
Han er ikke vingeklippet, men vet at han ikke kan fly noe sted. 

Filmen er tidvis fornøyelig, men også ensformig og langdryg. 
Den kunne med fordel vært strammet inn og vært enda mer minimalistisk. 
I lengden er det ikke så interessant å se alle klippene med barna og broren. 
Filmen er best når vi er helt alene med Giæver og tankene hans. 

Min kamp på Bjølsen 

Giævers betraktninger om livet som småbarnsfar kan minne om passasjer i Karl Ove Knausgårds Min kamp. 
Han sier tidlig i filmen: 
«Jeg bor i verdens rikeste land, og det er langt mellom de store bekymringene, men også langt mellom de store følelsene.» 

Denne nummenheten gjør at han må oppsøke mørket for å klare å nyte livet på solsiden. 
Giæver går inn på internett og ser på bilder av krigsskadde barn for å kjenne på redsel. 
For publikum kommer disse bildene for brått på. 
Filmen har blant annet fått 12 års aldersgrense fordi den viser en ekte filmsekvens fra en konsentrasjonsleir under annen verdenskrig, der avmagrede mennesker slepes til en massegrav. 
Det er unødvendig å la dette klippet vare i 40 sekunder. 
Det vitner om en filmskaper som ikke tar skikkelig tak i grumset, som sikkert finnes, i sitt eget liv. 
I stedet tyr han til løsrevne klipp av andres lidelser. 

For solfylt på balkongen 

Der Giæver i sin forrige film, Mot naturen, kledde seg naken både sjelelig og kroppslig, blottstiller han seg ikke nok i «Fra balkongen». 
Denne gangen er det kun den røde tråden han har kastet. 
Og ugresset som vokser under balkongen, får vi ikke se. 

Giæver gir oss et godt utsyn over en privilegert hverdag, men det er vanskelig å nå de store dybdene fra balkongen. 
",1
"«Kaptein Supertruse:»Ganske smart om bæsj- og prompehumor 

Herlig med en film som ikke tar seg selv så seriøst. 

En hel film full av bæsj og prompehumor kunne vært et eviglangt mareritt. 
Utrolig nok er Kaptein Supertruse både morsom, underholdende og ganske smart. 

Utgangspunktet for filmen er bøkene til Dav Pilkey. 
Serien er også oversatt til norsk og solgt i over 300.000 eksemplarer her til lands. 
Så langt er 11 av bøkene kommet ut på norsk. 
Det er skrevet hele 12 bøker, og siste bok kommer i høst. 

I filmen er Thomas og Harald bestevenner og skolens ubestridte rampestrekkonger. 
Skolen er under streng disiplin av den sure og gretne rektor Krupp. 
De to bestekompisene er stadig på rektors kontor for skjenneprekener og tordentaler om disiplin. 

Det hele topper seg den dagen Krupp truer med å plassere de to i forskjellige klasserom. 
Det er jo som å bo på to forskjellige planeter. 
Katastrofe! 
Så hypnotiserer de rektoren til å tro at han er superhelten de har diktet opp i et av sine mange forsøk på å lage tegneserier. 
En superhelt ikledd underbuksen – hva kan gå galt? 

Lekent og sjarmerende 

Svaret er veldig, veldig mye. 
Det som følger, er et salig sirkus av noe som kunne vært både slitsomt og masete, men som er fortalt på en så sjarmerende måte at det er både lekende og litt underfundig. 

Kaptein Supertruse er fjern fra streng moral og en strikt oppbyggelig historie. 
Historien som følger, er mer et fortelleranarki av mange løse sekvenser. 
Utrolig nok så fungerer det. 
I det den gale professoren dukker opp ut av det blå, er galskapen komplett. 
Skurken heter selvsagt Bæsjebleie. 

Ja, dette er til tider både infantilt og dumt. 
Det er filmen selv fullstendig klar over, og greier kunststykket å gjøre narr av seg selv underveis. 
Som de så pent sier det selv i filmen: 
Prompehumor er den laveste formen for humor. 

Voksne kan risikere å le 

Filmens målgruppe kommer nok til å la seg underholde av alle de rare påfunnene og mest sannsynlig elske mye av prompehumoren. 
De voksne kan nok også risikere å bli underholdt av filmens små pek og metahumor hvor de gjør narr av superhelter iført ymse klesplagg. 
Mange ser jo tross alt ut som om de går rundt i undertøyet. 

Humoren her er langt fra så subtil som du finner i noen av Pixars beste filmer, som Up og Inside Out, men filmens lag med humor er underholdende for både barn og foreldre. 
Bruk av morsomme animasjonstekniker hvor du innimellom får historien servert både som klassisk tegneserie og til og med som gammeldags flip-over, er også forfriskende. 

Kaptein Supertruse er et vittig og fartsfylt eventyr for hele familien. 
",1
"«The Promise:»Armenerne dør nok en gang uten at vi ser det 

En film om armensk folkemord som ikke settes opp på vanlig kinodistribusjon i Norge. 

Norge tilhører pinlig nok gruppen av land som offentlig lar være å definere den systematiske nedslaktingen av det armenske folk i årene 1915 til 1923 som et folkemord. 
Nøyaktige tall finnes ikke, men halvannen million drepte er et vanlig anslag. 

Ifølge Peter Balakians bok The Burning Tigris, var tyske soldater til stede som observatører og fikk med seg at tyrkerne brukte togvogner beregnet på krøtter til å frakte armenere ut i ørkenen for å dø. 
Tyskerne tok med seg tog-ideen hjem og utviklet den videre så den noen år senere kunne blomstre. 

Prisverdig forsøk 

Folkemordet på armenerne er fortsatt underkommunisert. 
Tyrkia nekter skyld og motarbeider aktivt internasjonal omtale. 
Derfor er det grunn til å gi oppmerksomhet til enhver film som forteller deler av denne historien, også selv om filmen, som The Promise, ikke får norsk distribusjon, noe som for øvrig er pussig, all den tid et antall uinteressante og uviktige filmer nær sagt til enhver tid går på norske kinoer. 
Atom Egoyan, selv med armensk opphav, lagde Ararat i 2002. 
Den er dessverre ikke så sterk som den burde være. 
Og nå kommer The Promise, regissert av Terry George, som også lagde Hotel Rwanda, om andre grusomheter, for noen år tilbake. 

George gjør et prisverdig forsøk. 
Han har fått med seg gode skuespillere i sentrale roller. 
Oscar Isaac (Inside Llewyn Davis, Star Wars) spiller en armensk legestudent som befinner seg i Istanbul når urolighetene setter i gang. 
Selv om han er forlovet hjemme i sin armensk-tyrkiske landsby, forelsker han seg i uimotståelige Ana, en armensk kosmopolitisk kvinne, smittende energisk spilt av Charlotte Le Bon. 
Christian Bale gestalter en amerikansk journalist som forsøker å fortelle om grusomhetene samtidig som verden har hendene fulle med første verdenskrig. 
Legg til at Bales karakter også elsker Ana, så begynner vi å nærme oss storfilm-tendenser. 

«Titanic»-aktig kjærlighetshistorie 

Den internasjonale smeltedigelen som Istanbul var på 1910-tallet er godt skildret. 
Det samme gjelder den hurtig voksende tyrkiske nasjonalismen og forbrødringen med tysk militærmakt. 
Den kyniske drapsplanen forsøkt forkledd som en deportasjon av humanitære årsaker, er også usentimentalt og effektivt fortalt. 

I det hele tatt er det mye som fungerer godt. 
Men det at George forsøker å lage en slags Titanic-aktig kjærlighetshistorie av det hele er dessverre mindre vellykket. 
Trekantforholdet Isaac/Le Bon/Bale burde ha vært mer tilbakeholdt til fordel for en større forståelse av de politiske voldshandlingene og det armenske folkets vanskjebne. 
Men dette er likevel et anstendig forsøk. 

Det er vanskelig å se noen grunn til at tyskernes folkemord skal filmatiseres igjen og igjen, mens tyrkernes ikke skal det. 
Derfor burde denne filmen ses av så mange som mulig. 
Og tankesmien Civita ved historiker Bård Larsen skal ha honnør for å arrangere en spesialvisning på Filmens hus i Oslo. 
",1
"«Milo – Månens vokter»:Magisk og original animasjonsfilm. 

Nydelig eventyr om sol og måne. 

Alexandre Heboyan og Benoît Philippon lagde filmen om månevokteren Milo i 2014. 
Det har med andre ord tatt en god stund før denne vakre animasjonsfilmen har fått kinodistribusjon i Norge. 
Nå er den endelig her, og har du små barn, bør du definitivt gå og se den. 

Hvorfor? 
Jo, Milo – Månens vokter er et sjarmerende, originalt og friskt eventyr for både barn og voksne. 

Ikke mist månen! 

I en magisk verden befolket av rare og magiske vesener handler det om balansen mellom sol og måne, mellom lys og mørke, mellom dag og natt. 

Den rampete faunen Milo blir utvalgt mot sin vilje til å bli månenes nye vokter. 
Å si at han er klar for oppgaven, ville være en stor overdrivelse. 
På sin første dag på jobben greier Milo å miste månen! 
Som om ikke det var ille nok greier en slem underjordisk demon å lure Solar, solens vokter, ut på ville veier, og plutselig er også solen forsvunnet. 

Dette danner utgangspunktet for en fargerik og spennende reise hvor uvenner må samarbeide for å gjenskape balansen i naturen. 
Filmen har en klar moral, men pekefinger-moraliserende blir den heldigvis aldri. 

Original idé 

Filmen er basert på en idé av regissøren Benoît Philippon. 
Det fantastisk rike universet hvor dag og natt voktes over av supre – og ikke fullt så supre – helter, slik at resten av oss kan leve i fred og harmoni er nydelig skildret. 

Et godt eventyr trenger ondskap for å skape driv og spenning i historien. 
Den onde demonen som lurer i underverdenen, er akkurat passe slem og skummel. 
I noen scener kan nok demonen være litt vel nifs for de aller minste. 

Ved siden av å by på en original idé, er filmen også veldig flott og fargerikt animert. 
Animasjonen er full av eksentriske skapninger, og du ser at animatørene har lagt ned mange arbeidstimer på å skape en magisk og unik verden. 
Spesielt er Milo bare utrolig søt og morsom. 
Han er en god kontrast til den arrogante og oppblåste Solar. 

Milo – Månens vokter er en aldri så liten overraskende filmgave til alle som er glad i et godt eventyr. 
Den er fortryllende, fantasifull, morsom og engasjerende. 
",1
"«Baywatch:»Et gigantisk mageplask 

Publikum er ikke dumme, men denne filmen er ren idioti. 

TV-serien Baywatch (1989–2001) var glattpolert underholdning som ikke inviterte til dype intellektuelle samtaler. 
Serien ga oss lettkledde livvakter, gjorde superstjerne av Pamela Anderson og ga karrièren til David Hasselhoff en oppsving. 
Store pupper med mye silikon ble en del av vår popkulturelle ballast. 

I teorien burde det ikke være vanskelig å lage en film som hever seg over originalmaterialet. 
I stedet har de produsert et gigantisk mageplask av en film. 
Ikke er den morsom, den har en rotete historie med skuespillere som har like mye utstråling som en brennmanet – og denne sammenligningen er egentlig en fornærmelse overfor all verdens maneter. 

Plump og banal 

Filmen prøver så krampaktig å være morsom, men feiler miserabelt. 
Den vil så gjerne ha både snert, ironi og en liten dose metahumor. 
Regissør Seth Gordon har ikke forstått at ironi krever finesse og må bestå av mer enn infantil sexhumor. 
Den totale mangelen på noe å le av i en komedie er et dårlig tegn. 
Like ille er det at Gordon glemmer at en film i alle fall bør gjøre et forsøk på å fortelle noe og inneholde minst en karakterer du kan bry deg litt om. 

Det som passerer for humor i Baywatch er så plump og banal at det er til å gråte av. 
En av spøkene går ut på hvor vanskelig det er å løpe i sakte film. 
Serien var jo beryktet for løping over strand med spretne silikonpupper i sakte tempo. 
Det er ikke vanskelig å skjønne hva de prøver å vitse om, men i stedet for å le, gremmes du – spesielt etter at vitsen gjentas for ørtende gang. 
De gjentatte dårlige spøkene om at livvakter ikke skal leke politi, er irriterende til det kjedsommelige. 

Publikum er ikke dumme, men denne filmen er ren idioti. 
Ingen forventet at filmversjonen av Baywatch kom til å by på stor filmkunst, men det må være mulig å skrive bedre dialog enn det du får servert her. 
De har virkelig skrapt bunnen av penis-, sex- og puppehumor. 

Ta for eksempel denne lille utvekslingen mellom superlivvakten Mitch (Dwayne Johnson) og den unge jyplingen Matt (Zac Efron): 

Matt: 
We're going to penetrate? 

Mitch: 
No, we're going to infiltrate. 

Dialogen er et sørgelig lavmål selv til Hollywood å være. 

Ekstremt kroppsfokus 

Baywatch har alltid hatt et ekstremt kroppsfokus. 
Serien bød på sylslanke kropper med tilhørende silikonpupper som et forsøk på å renvaske pornoestetikken og nakenkalenderens pinup-jenter. 

I 2017 gjennomsyrer higen etter perfeksjon samfunnet. 
Kroppspresset er ekstremt, og filmen fremstår ikke akkurat som et strålende eksempel på kroppsmangfold. 

Med unntak av den litt lubne nerden, er det perfeksjon som gjelder. 
Eneste positive er at det ikke bare fokuseres på den idealiserte kvinnekroppen. 
Også de mannlige attributtene blir offer for det grådige kamerablikket. 
Sixpack'en til Johnson og Effron er så store og harde at du kan surfe til Hawaii på dem. 
",0
"«Lærer Frosk:»Festlig og fantasifull froskefilm 

Nederland er kjent for å lage gode barnefilmer. 
Denne ble kåret til årets familiefilm i Nederland. 

Tenkt om de voksne er noe annet enn de gir seg ut for? 
Lærer Frosk er en frisk og morsom film som setter full fart i barnas fantasi. 
Filmens unge heltinne er åtte år gamle Lisa. 
Hun lever på en idyllisk, bilfri øy der hun er omgitt av dyr på alle kanter. 

Lisa bor sammen med moren, som er en vimsete alenemor og hardtarbeidende dyrlege (ikke ulik Janne Formoes rollefigur i Karsten og Petra-filmene). 
I huset til Lisa og moren er det levende kyllinger, ildere og skilpadder. 
Men Lisas favorittdyr er frosk. 
Da hun en dag holder en presentasjon for klassen sin om frosker, får plutselig læreren hennes en merkelig reaksjon. 

Lisa gikk til skolen 

Snart må læreren avsløre sin største hemmelighet overfor Lisa: 
Han har en medfødt genfeil som gjør at han forvandles til en frosk bare noen sier ordet «frosk». 
Læreren er redd for at han ikke vil bli akseptert om dette blir kjent. 

Derfor gjør han som utallige superhelter; han velger å leve et dobbeltliv. 
De to versjonene av ham blir ekstra vanskelig å sjonglere når han blir forelsket i en kollega – samtidig som skolen få en ny, superstreng rektor. 
Rektor Stork hater nemlig frosker og mener at «frosker er nederst på rangstigen i dyreriket». 

Populær barnebok 

Filmen er basert på en 22 år gammel, populær barnebok, skrevet av nederlandske Paul van Loon. 
Det eventyrlige og hverdagslige flettes lekent sammen i filmen. 
Budskapene formidles ikke med store bokstaver, men gir barna rom til å tenke selv. 

Filmen er både morsom og spennende. 
Men da den actionfylte finalen nærmer seg, blir regien litt rotete. 
Filmfortellingen begynner å hoppe hit og dit, og den store spenningsscenen ender som et dramaturgisk mageplask. 

Froskeperspektiv 

Den sjarmerende læreren er for øvrig veldig kjedelig som frosk. 
Han har paddeflat personlighet og ser ikke ut til å skjønne et kvekk av hva som foregår rundt ham. 
Det hadde vært morsomt om regissøren hadde animert litt mer liv inn i det hjelpeløse amfibiet. 

Filmen er ellers fint dubbet til norsk av dyktige skuespillere. 
Men det skurrer litt når man prøver å «late som» om filmen foregår i Norge. 
Omgivelsene ser ikke norske ut, og selv de yngste ser at filmen er dubbet. 
Da virker det bare rart at læreren sier til Lisa at han har rettet norskprøven hennes. 

Lærer Frosk vant nylig publikumsprisen på Norges største barnefilmfestival, Barnefilmfestivalen i Kristiansand. 
Filmen er et sprettent tilskudd på kino. 
",1
"«Pirates of the Caribbean:Salazar's Revenge:» 
Langt fra havari 

Den femte Pirates-filmen flyter på sjarmen. 

Pirates of the Caribbean startet som en karusell i Disneyland i 1967. 
At filmstudioet har greid å tvære fem filmer ut av eventyrene rundt piraten Jack Sparrow, må bare kalles imponerende. 

Ikke alle filmene har vært like gode eller morsomme. 
De to siste filmene har båret preg av å være sjarmløse og masete filmer laget for å gi klingende mynt i kassen. 
Det har de gjort med glans: 
On Stranger Tides (2011) spilte inn nesten 8,5 milliarder kroner. 

Dermed er det duket for et femte kapittel i eventyrene om den eksentriske, alltid sjarmerende, men akk så egoistiske piraten Jack Sparrow (Johnny Depp). 

På mange måter hadde det vært helt fint om dette blir den siste filmen i serien. 
Ikke fordi den er dårlig, men fordi den oppsummerer og avslutter mange av historiene til karakterer vi har fulgt siden den første filmen fra 2003. 

Filmen introduserer dog nye karakterer, og Disney har allerede lansert planer om en sjette film. 
Det er nok tvilsomt at vi har sett det siste av piraten, som vet å dra publikum inn i kinomørket. 

Nedtonet Depp 

Heldigvis har Sparrow-karakteren fått selskap av en rekke nye figurer. 
Sparrows mange påfunn er med på å gi filmen dens særegne humorunivers, men at han må dele lerret med andre sterke skuespillere er sunt. 
Depp spiller som alltid med overdreven mimikk, og det er få som kan fylle denne rollen på samme måte som Depp. 
Han har gjort den til sin egen. 

Spøkelsesskurken Salazar er glimrende spilt av en opplagt Javier Bardem. 
Et gjensyn med Geoffrey Rush som Barbossa og Orlando Bloom er alltid hyggelig. 

Kjemien mellom filmens unge par Henry (Brenton Thwaites) og Carina (Kaya Scodelario) sørger for en aldri så liten dose romantikk mellom alle sverdkamper, slapstickhumor og råkjøring med piratskip. 

Det er også morsomt å se en ung og tøff heltinne som ikke så lett føyer seg inn i de stereotypiske mønstrene. 
Carina er ingen hylende dame som må reddes av helten. 
Hun dyrker vitenskapen og tolker stjernehimmelen. 

Norsk regi 

Den norske regissørduoen Joachim Rønning og Espen Sandberg ble rask lagt merke til da de kapret Salma Hayek og Penélope Cruz til debutfilmen Bandidas (2006). 
I Norge står de bak publikumssuksessene Max Manus (2008) og Kon-Tiki (2012). 
At Disney ansetter dem til å ivareta en av deres største pengemaskiner, er ikke overraskende. 

Opptakten til filmen er morsom og setter tonen for drøye to timer med pirataction. 
Filmen har god rytme, den er full av action, selv om noen av sekvensene blir en smule langdryge. 
Flotte spesialeffekter går foran en godt fortalt historie og plott. 

Pirates of the Caribbean: 
Salazar's Revenge er en morsom og underholdende effektfilm. 
Filmen flyter på sjarmen og er langt unna havari. 
",1
"«Alien: Covenant:»Androidens ensomme drømmer 

Ridley Scott lykkes med ny Alien-film. 

Aliens originale manusforfatter, Dan O´Bannon, sier rett ut hva det hele handler om i The Alien Saga Documentary: 
«Jeg ville angripe folk seksuelt. 
Og jeg var ikke ute etter kvinnene. 
Jeg skulle ta mennene. 
Jeg skulle fylle på med alt jeg kunne tenke på for å få mennene i salen til å krysse benene. 
Homoseksuell oral voldtekt, fødsler, legge egg nede i halsen på folk, hele sulamitten.» 

Det er laget tusener av filmer hvor folk drepes på ubehagelige måter. 
Men Alien gjorde det fra første stund annerledes, og kombinerte det i tillegg med tidenes kanskje beste kvinnelige action helt. 
Dette har gjort serien til noen av de mest analyserte og omskrevne science fiction-filmene noensinne. 

Bloddryppende sirkel 

Hver gang det kommer en ny film, er det freudiansk festaften. 
Voldtekt og blodig fødsel. 
En penis med tenner inne i en vagina med tenner. 
Penis-vaginaen spiser seg ut gjennom magen og begynner umiddelbart å lete etter den neste den skal befrukte. 
Livets bloddryppende sirkel. 

Ridley Scott var den som startet hele ballet, men holdt seg så borte helt til Prometheus for fem år siden, og mens romskipet Covenant sakte glir over lerretet i den nye filmen, akkompagnert av skjebnesvanger musikk, tar jeg meg i å lure på om den aldrende Scott har mer å fortelle om sine ubehagelige parasitterende livsformer, eller om han snarere er fanget i en økonomi han ikke kommer seg ut av. 

I 1979 var Alien lekker, klaustrofobisk og livsfarlig. 
James Cameron fulgte opp i god stil noen år etter. 
Deretter David Fincher på tidlig 90-tall, med en film som etter min mening begynte å vanne ut det seksuelle freudianske marerittet og trekke det hele over i mer ordinær hit and run-action, selv om filmen er mer enn heftig og Sigourney Weaver fortsatt er god. 
Men med Prometheus var det stille, indre ubehaget tilbake. 
Og i Covenant dukker det opp en ny historielinje. 
Det finnes ikke lenger noen sterk kvinnelig hovedperson, men det finnes en androide, det vil si to, som fordyper historien. 

Fassbender stjeler showet 

Begge er briljant spilt av Michael Fassbender. 
Han stjeler faktisk store deler av showet. 
Scott er med andre ord fullt klart over at nyheten med selve monsteret ikke lenger er nok, så han vrir aktuelt nok tematikken over til å handle om at maskinene vi skaper blir stadig mer sofistikerte og farlige. 
Han skildrer ikke de dumme, brutale og småmorsomme maskinene vi kjenner fra for eksempel Terminator-serien, som utforsker en lignende tematikk. 
Dette er tvert imot subtile maskiner, som stiller spørsmål og drømmer og har planer. 

Fassbenders to androider, Walter og David, er ulike på viktige punkter. 
Walter er nyere og de menneskelige programmererne har fjernet hans evne til å skape. 
David, derimot, er laget av mer feilbarlige sjeler og er kreativ. 
Han ser for seg ting, planlegger og nyter kunst. 
Han spiller fløyte og ser store sammenhenger. 
Og det gjør ham naturligvis dødelig. 

Elegant og nervepirrende 

Dystopien smøres tykt på, men det er elegant og nervepirrende. 
I det ytre handler historien nok en gang om et skip med kolonisatorer i hypersøvn som avbrytes, og nok en gang fanges et signal opp. 
Den logiske bristen som ligger i at disse folkene noen og åtti år inn i fremtiden ikke har sett Alien-filmene og aldri skjønner at signaler kan være skumle, er, som alltid, fin. 

Katherine Waterston er den eneste som i noen grad matcher Fassbenders spill. 
Billy Crudup, Danny McBride og en håndfull andre skuespillere er alien-mat og piloter mer enn de tilfører dybde til fortellingen. 
Filmens lekreste replikk er den David kommer med når vi begynner å ane hva som foregår: 
«No one understands the lonely perfection of my dreams.» 

Sett med menneskelige øyne er det ikke spesielt hyggelige drømmer. 
Flere filmer er uunngåelige. 
",1
"«Danserinnen:»Dansedrama uten nerve 

Visuelt praktfull, men mangler følelser. 

At det er drama både på og bak scenen i kulturbygg, har vi sett i den pågående konflikten ved Operaen. 
En film om dansekunst i brytningstidens Paris med art nouveau som bakteppe burde vært et perfekt utgangspunkt for et intenst kunstdrama. 
Dessverre leverer ikke filmen på det plan. 

Danserinnen er historien om Loïe Fuller (Soko). 
Med sin særegne serpentindans og revolusjonerende bruk av lyseffekter forførte hun avantgardescenen i Paris med sine drømmende show på 1890-tallet. 

Overjordisk vakker 

Visuelt sett er filmen aldeles praktfull. 
Gjenskapingen av Fullers danseoppvisninger er filmatisk poesi. 
Du skjønner hvorfor dansen hennes ble et fenomen. 
Benoît Debie bilder, samt Anaïs Romands gjenskaping av kostymene, er en fryd for øyet. 
Her utnyttes filmmediet godt, og det hele er nesten overjordisk vakkert. 

Visuell skjønnhet er ikke nok til å skape en god og engasjerende film med fremdrift og nerve. 
Regissør Stéphanie 
Di Gusto har sett seg blind på filmens visualitet, og glemt at hun også må skildre menneskene bak dansen. 

Fargeløst og kjedelig 

Du blir aldri godt nok kjent med Loïe Fuller. 
Problemet er ikke skildringen av Fuller selv, men personene rundt henne. 

Filmens fokuserer på forholdet mellom Fuller og Le comte Louis d'Orsay (Gaspard Ulliel). 
Han forblir en fargeløs person som lurer i kulissene, men du blir aldri klok på hva de ser i hverandre. 
Du aner at det ligger noe her, et drama, følelser, en konflikt, noe som kan vekke publikums engasjement og følelser. 
Hva det er, makter ikke Di Gusto å formidle videre til publikum. 

Enda verre er sekvensene med en ung Isadora Duncan (Lily-Rose Depp). 
Her prøver regissøren å skape et ildfullt drama av begjær, sjalusi og svik. 
Ulempen er at alt virker påklistret, og du tror ikke på det. 
Fullers forhold til sin nærmeste hjelper og assistent Gabrielle Bloch (Mélanie Thierry) burde også vært utdypet. 

Det holder ikke med endeløse sekvenser som fokuserer på kroppslig smerte og lidelse og flotte danseopptrinn når karakterene i historien ikke fenger. 

Resultatet er en film med en pen fasade, men som er tom innvendig. 
Dans kan være ildfullt og lidenskapelig, men filmen er kald og berører ikke. 
",0
"«DRIB»:Underholdende om løgn og bedrag 

Hva som er sant og ren løgn i «DRIB», er sannelig ikke lett å si. 

Etter en kunstutstilling på Stenersenmuseet fikk gjestene servert hjemmebrent og ble syke. 
Medieoppslagene lot ikke vente på seg. 
En ung mann stiller opp som offer på Dagsrevyen for hardhendt behandling i en grensekontroll. 
Samme mann blir slått ned på gaten i Oslo og videoen går viralt. 

Alt var bare løgn og bedrag og et ledd i Amir Asgharnejads kunstprosjekt. 
I filmen kaller han det termittkunst, en kunstform som vil rive ned for så å bygge opp noe nytt. 

Stuntene hans ble plukket opp av et stort reklamefirma i USA. 
De ville ha slåsskjempen Amir som sitt forslåtte ansikt i en ny kampanje. 
Amir dro over, og dette er en rekonstruksjon av det som skjedde. 
Kanskje. 

Laksen blir større og større 

Regissør Kristoffer Borgli er redelig i sitt filmatiske prosjekt. 
Det er aldri tvil om at alt du ser er en slags gjenfortelling og en tolkning av noe som kanskje eller kanskje ikke har skjedd. 
Sannheten er relativ. 
At laksen du fisket blir større og større for hvert år, er et kjent fenomen. 

Fortellingen avbrytes stadig ved at både Amir og regissøren kommenterer hva som skjer og hvilken versjon av hendelsen de skal velge. 
Hva som faktisk skjedde, hvis det skjedde, er sekundært. 
DRIB er en fornøyelig satire over markedskrefter og reklamebransjens selvhøytydelighet. 

Hvor lettlurte er vi? 

Til syvende og sist er filmen en historie om reklamebransjen. 
Før var det nok å selge en vare, nå selger de en idé, et image og en drøm. 
Det må skapes ekte og autentiske følelser for et kaldt produkt i en stadig mer kynisk verden. 

I sentrum av Amirs påtenkte reklameoppdrag møter han den kreative hjernen bak operasjonen. 
Brady, glimrende spilt av Brett Gelman, er marerittversjonen av en reklamemann. 
En pompøs og arrogant fyr som slenger rundt seg med fancy fremmedord. 
Hele filmen er som en lang bullshitbingo i tåpelige oppkonstruerte ord uten mål og mening. 
Sekvensene med Gelman er filmens aller beste og morsomste. 

DRIB leker med hva vi som publikum kjøper av reklame og hvor lett vi tror på nyheter og videoer som dukker på i den evige strømmen av ekte og falske nyheter på sosiale medier. 
Vi lar oss lure av reklamekampanjer som fremstår som ekte og blir irritert når vi oppdager at de er kjøpt og betalt. 
Et eksempel er Kristoffer Joners Facebook-kampanje for NOAS i fjor. 

Filmatisk leker DRIB seg et sted mellom komedien og mockumentaren. 
De såkalte rekonstruksjonene er til tider hysterisk morsomme, mens andre er ujevne. 
Filmen er løgn i en løgn, så ikke ta noe av det på alvor. 
Etter å ha sett filmen sitter du igjen med følelsen av at ikke noe er sant, og at du er lurt igjen. 
",1
"«Sieranevada:»Et mektig familieportrett 

Et fascinerende og nesten utmattende familieportrett fra den rumenske filmbølgens gudfar. 

Se for deg at familien din samles i en trang leilighet for å minnes en avdød bestefar, men middagen blir hele tiden utsatt og sammenkomsten ender i små og store krangler. 

Det høres ut som et mareritt, og det er det for flere av de 16 medlemmene av denne rumenske middelklassefamilien. 
Men selv om klaustrofobien er merkbar, tar den aldri overhånd i løpet av de 173 minuttene filmen varer. 
Isteden får vi et komplekst portrett av en moderne familie som forsøker å spille sammen i et eldgammelt ritual. 

Den avdødes dress 

Hva dette ritualet handler om, er litt uklart. 
Christi Puiu er ikke en regissør som legger alt til rette for oss. 
Vi ankommer leiligheten sammen med eldstesønnen Lary og hans hustru, og blir i resten av filmen ofte værende ute i gangen, mens familiemedlemmene beveger seg mellom værelsene. 

Et sentralt motiv er dressen til Larys far som døde for 40 dager siden. 
Den har enken lagt pent ut i sengen hans, og de venter alle på at presten skal komme for å velsigne den. 
Og så skal, i ritualets klimaks, en av mennene ta på seg dressen. 
Men dette er bare en unnskyldning for å komme nærmere denne familien som har overlevd et kongedømme, et kommunistisk diktatur og en revolusjon og som ser ut til å greie seg tålig bra i det nye og korrupte demokratiet i Romania. 

Kølsvart humor 

Men ikke uten en solid dose kølsvart humor. 
Noen vil kanskje huske Christi Puius gjennombruddsfilm Lazarescus død (2005) som markerte innledningen på den rumenske filmbølgen som siden har erobret verden. 
I den filmen ble hovedpersonens død en inngang til en makeløs studie av et korrumpert samfunn, og denne mørke humoren er nærmest blitt et rumensk varemerke av edel sort. 

Lary er kanskje det nærmeste vi kommer en hovedperson, og man kan mistenke Puiu å betrakte familien med hans blanding av lett misantropi og galgenhumor. 
Mens stadig flere familiehemmeligheter kommer på bordet, og medlemmene går i strupen på hverandre, humrer og ler han av all dårskapen – før han selv bryter sammen av noe ganske absurd. 

Dette sklir likevel aldri ut i noe hysterisk melodrama. 
Puiu dirigerer skuespillerne med stort musikalsk gehør i et kammerspill der vi på orkesterplass ute i gangen har full oversikt. 
Hvordan fotograf Barbu Balasoiu får disse lange tagningene til å bevege seg uanstrengt med rollefigurene mellom rommene, er en bragd. 

Sterkt ensemble 

Kanskje har Puiu gitt oss plassen til den avdøde som hjemsøker sin familie på denne dagen og blir stående ute i gangen. 
Kanskje har han, som Jesus, gjenoppstått. 
Ateisten Puiu spekulerer ikke i det, men lar det store ensemblet fylle de ulike rommene med et mylder av gode og dårlige hensikter, frustrasjoner og håp. 

Jeg har sjelden sett et familieportrett som kommer så tett på hva det vil si å være en familie, på godt og vondt. 
Puiu skildrer det som en egen organisme med pustebesvær, men som likevel makter å forholde seg filosofisk til livet. 
Som alle familier gjennomgår denne sin helt særegne form for sorgprosess. 

Men du må gi rollegalleriet tid til å festne seg, for det er motsetningsfullt og unndrar seg enkle kategoriseringer. 
Her er søskensjalusi og svik, men ingen eier sannheten. 
Om du kommer deg gjennom den innledende kneika, som består av en desorienterende sekvens ute i trafikken i Bucuresti, er det gode sjanser for at du også du kan bli oppslukt av dette kammerspillet. 
",1
"«King Arthur:Legend Of The Sword:» 
Brutalistisk fantasy 

Guy Ritchies tolkning av myten om kong Arthur er bedre enn fryktet. 

Sjelden har et middelaldereventyr sett mørkere, mer dystert og brutalt ut enn i Guy Ritchies versjon av legenden rundt Arthur og Excalibur. 

Bildeestetikken er hard, maskulin og svart. 
Camelot og Londinium er mørke, skitne og marerittaktige. 
Hele handlingen utspiller seg i steder om mulig enda dystrere enn Tolkiens Mordor. 
Ondskapen tyter ut overalt. 
Det er så overdrevent at det kunne blitt parodisk, men filmen lander på riktig side. 

Ritchie er ingen god tegner av dype karakterer eller bunnsolide historier. 
Han er stilist, og det kommer til sin rett i denne hypnotiske og adrenalinfylte popcornfilmen. 

Kaos som fortellerstil 

King Arthur: 
Legend Of The Sword tar oss med til mytenes verden med Camelot, magikere og et magisk sverd. 
Historien starter med kampen mellom brødrene Vortigern (Jude Law) og Uther (Eric Bana). 
De gode kreftene går på et tap. 
Den kommende kong Arthur (Charlie Hunnam) vokser opp på et bordell. 

Historien fortelles i kaotisk Ritchie-stil med kjappe tilbakeblikk og en handling som hopper hit og dit i vill fart. 
Regissøren tar seg ikke tid til å introdusere karakterer eller utbrodere karakterenes historikk og motivasjon. 
Mantra er: om du vil være med på denne berg-og-dalbanen, så må du følge med. 
Legg også merke til David Beckham i en liten birolle. 

Nå er ikke karakterstudie årsaken til at du går og ser denne filmen. 
Ritchies karakteristiske klippeteknikk med brå overganger og kaotiske bilder er på plass. 
Hvis du vil du ha storslåtte kampscener, sverdslåssing og gigantiske monstre, da har du havnet på riktig film. 

Endelig en god skurk 

Denne gangen skal jeg ikke klage over at historiens skurk er for svak. 
Skal helten skinne, må det som kjent en skikkelig ond skurk til. 
Det har regissøren fått i den eminente Jude Law. 

Med sitt billedvakre ansikt minner Law mest om en engel, men i denne filmen er han et vrengebilde på det vakre og det gode. 
Law viser hvordan utseende kan lyve, og mørket siver ut av hver en pore. 

Han er en god motsats til Charlie Hunnams Arthur, en streetwise tøffing som vet å overleve på gaten. 
Hunnam, kjent fra TV-serien Sons of Anarchy, spiller Arthur med en snert som er med på å gi filmen en dose sårt tiltrengt humor. 

Massivt lydbilde 

King Arthur: 
Legend Of The Sword er ingen stor film, men den er et underholdende og visuelt storslagent eventyr. 
Dessverre mangler filmen den varme, episke og følelsesmessige historien du får i Ringenes Herre. 

Filmen har en suggererende tone som forsterkes av den intenst pumpende musikken til Daniel Pemberton. 
Det massive lydbildet driver handlingen fremover i et frenetisk tempo. 
Etter drøye to timer er du som publikum like utslått som skurken. 
",1
"«Min arabiske vår:»Den arabiske våren i praksis 

Hvordan omsette sosiale omveltninger til frihet på det personlige plan? 
I Min arabiske vår får vi en smertefull leksjon. 

I en sentral scene i Mohamed Attias Min arabiske vår minnes hovedpersonen Hedi (Majd Mastoura) de dagene i 2011 da folk gikk ut i gatene i Tunisia og innledet det som er blitt kjent som Jasmin-revolusjonen. 
Det var en frigjørende følelse han aldri maktet å omsette i praksis i sitt eget liv. 
I en alder av 25 bor han fortsatt hjemme hos sin dominerende mor og har fått jobb gjennom sin kommende svigerfar. 
Bryllupet med den yngre Khedija er planlagt ned til minste detalj, selv om de knapt kjenner hverandre. 

Dette høres ut som en historie vi har sett mange ganger før, innen ulike kulturer. 
Det som gjør den spesiell er regissør Attias presise og nyanserte skildring av de personlige valgenes konsekvenser for hvordan man lever videre i et samfunn under sosial omveltning. 
Her er ingen demonstrasjoner eller voldelige handlinger, gatene virker trygge og det er en ny frihet til å ytre seg. 
Men de fleste kulturelle kodene og verdiene er intakt, og Hedi sitter fast i dem. 

Gjenoppvekker frihetsfølelsen 

Helt til han møter den fem år eldre Rim (Rym Messaoud). 
Filmen veksler mellom familiens hjemsted i den historisk viktige islamske byen Kairouan og de moderne turistområdene langs kysten. 
Det er der ute ved de endeløse strendene han møter kvinnen som gir ham mot. 
Rim er hans rake motsetning – utadvendt og med en større evne til å leve ut den nye friheten. 
Hun gjenoppvekker frihetsfølelsen fra revolusjonen og han gir seg hen. 

Forvandlingen er dramatisk: 
Fra å være en tynget mann lever han nå ut drømmen og gjenvinner troen på at han kan starte en karrière som tegneserieskaper. 
Det er gjennom tegningene han har dyrket sin individuelle stemme, og Rim oppmuntrer ham. 
Men lykken på det øde feriestedet, der turistene uteblir på grunn av terrorfrykt, varer ikke lenge. 
Hedi må fortelle Rim om bryllupet og noen avgjørende valg må tas. 

Perfekt timet hovedrolle 

Regissør Attia tar seg godt tid med å bygge opp Hedis transformasjon, kanskje altfor god tid. 
Men da forvandlingen til slutt når sitt klimaks treffer den uvanlig sterkt. 
Hedis passive holdning før kjærligheten vekker ham er også et bilde på frigjøringen av Tunis, og i så fall er moren det nærmeste vi kommer en diktator. 
Hun er kraftfullt og overbevisende spilt av Sabah Bouzouitam – og ikke uten humor. 
Hedis oppgjør med henne kan enkelt beskrives som en demning som brister, filmens avgjørende vendepunkt. 

Dynamikken mellom Hedi, moren og storebroren, er et fascinerende lite kammerdrama i seg selv, med en rekke hemmeligheter. 
Å fortolke passivitet uten å miste vår interesse er krevende, men i likhet med hovedrollen vokser Mastoura med utfordringen. 
Han virker kanskje ynkelig i starten, men når Rim vekker Hedi fra dvalen, er intensiteten glødende. 

Revolusjonens kompleksitet 

Så langt har skildringene av den arabiske våren handlet om de kaotiske sosiale omveltningene, ofte med dokumentarens virkemidler for å fastslå ”hvem som vant” – demokratikreftene eller diktaturet? 

Min arabiske vår er en betimelig påminner om hvordan revolusjoner virker inn på lang sikt, på komplekse måter, når den umiddelbare begeistringen har lagt seg og hverdagen setter inn. 
Attia makter her å forene det individuelle ansvaret og det politiske bakteppet, uten å tvinge på oss en altoverskyggende kontekst. 
Den er der uansett for den som vil se. 

Filmen fungerer derfor også som et drama om personlig frigjøring (derav originaltittelen Hedi), selv om den blir mindre fruktbar for dem som ikke kjenner til Jasmin-revolusjonen. 

Den skremmende friheten 

Attia fremstiller tradisjonen som noe som holder Hedi tilbake, men her spiller ikke religion noen stor rolle. 
Hedis familie er ganske sekulær, det er ingen sterke stengsler eller symboler som hemmer friheten. 
Det tunisiske landskapet rammes inn som åpent, særlig ved kysten, med forlokkende muligheter som også virker skremmende. 

Filmfotograf Frederic Noirhommes får frem både det trivielle og det eventyrlige i hverdagen med en behersket realisme. 
Når Hedi mister seg selv i frihetsrusen første gangen, skjer det under en tradisjonell offentlig fest der han danser med Rim. 
Det er unge mennesker av begge kjønn som danser sammen til den tradisjonelle musikken, og det er en løssluppenhet i rytmene og en frihet i kamerabevegelsene som gir inntrykk av at det faktisk går an – å forene tradisjonen med en større løsrivelse fra den. 
",1
"«Frantz»:Kjærlighet eller forsoning 

Vakker, men litt lite dynamisk 1. verdenskrigshistorie. 

Tilfellet ordnet det slik at jeg leste Jacques Tardis tegneseriestorverk Skyttergravskrigen (1993, norsk utgave 2012) kort tid før jeg så Frantz. 
Kanskje kan man si at Tardis bok gjør noe av det samme for første verdenskrig som Art Spiegelmans Maus gjør for den andre. 

De to krigene fremstilles vesensforskjellige i litteratur og på film. 
Den første skildres ofte som uforståelig, kompleks og på grensen til idiotisk. 
Den andre skildres gjennomgående som mer meningsfull. 
Folk skjønte hva som foregikk. 
Soldatene visste hva de var med på. 

Krig i sin reneste form 

Nærmest uansett hvilke skildringer man kommer over fra første verdenskrig, vektlegges den tilsynelatende meningsløse nedslaktingen. 
Ingen vet ikke hva de er med på. 
Soldatene løper apatiske over kanten av skyttergraven når signalet kommer og blir hengende i piggtråden til granatene eller kråkene har gjort jobben sin. 

Første verdenskrig fremstår som dreping med ytterst diffus politisk overbygning og blir dermed på en måte krig i sin reneste form. 
De tragiske skjebnene er utallige. 
Vi kan fortsatt med letthet hente dem frem hundre år etter. 
Det er det François Ozon har gjort med Frantz. 
Filmen er basert på Ernst Lubitsch´ film Broken Lullaby (1932), og forteller historien om franskmannen Adrien (Pierre Niney) som etter krigen oppsøker Anna (Paula Beer), forloveden til en tysk soldat han hevder å ha kjent. 

Det er en historie om gapet mellom behovet for forsoning og behovet for kjærlighet. 
Dypest sett er det også en historie om Europa og kompleksiteten i naboskapet mellom Frankrike og Tyskland. 

Stoler ikke på Ozon 

Kameraarbeidet er det mest tilfredsstillende ved filmen. 
Det jobbes mye med sort hvitt, bildene får lov til å hvile, ansiktene får lov til å ta plass. 
Innimellom brukes det farger. 
Jeg klarte vel ikke helt å gjennomskue hva som trigget fargebruken og opplevde derfor grepet som ørlite maniert, men i det landskapet syns jeg Ozon har befunnet seg tidligere også. 
Jeg stoler ikke helt på ham, merker jeg. 
Det er vanskelig å regne ut om han påstår ting på en dyktig måte eller om han faktisk mener og føler. 
Hvis det er det siste, makter han ikke å overfore det. 

Historien berører omtrent som en skillingsvise gjør det. 
Jeg ser vanskelighetene, men kjenner dem ikke på kroppen. 
Det er mye gåing, reising, overganger. 
Spillscenene blir ikke nære nok og dynamikken lider. 

Paula Beer gjør like fullt en god jobb. 
Og krig er som alltid en god drivkraft på film. 
Av og til tenker jeg hvis film ikke fantes måtte krigen ha funnet den opp. 
",1
"«Richard Storken:»Denne komedien vil barna kvitre høyt om 

Haddy Njie spiller en litt kokko ugle, som får denne anmelderen til å juble høyt i sky. 

Det smaker dessverre ikke fugl av animasjonen i den tysk-norske filmen Richard Storken. 
Men det er ingen grunn til å henge med nebbet. 
Det filmen mangler av visuell oppdrift, tar den igjen med å ha en engasjerende fortelling om å finne seg selv. 

Filmskaperne har også klekket ut dagsaktuelle vitser som kiler lattermusklene til både barn og voksne, og de har skapt en skikkelig interessant birollefigur i uglen Olga (Haddy Njie). 

Vinterfugl i sommerland 

Filmen handler om den foreldreløse spurveungen Richard som blir adoptert av en storkefamilie. 
Men adoptivfaren (Nils Ole Oftebro) aksepterer aldri Richard som et fullverdig familiemedlem. 
Da høsten kommer, bestemmer pappaen at Richard ikke får bli med storkene på trekket sørover til Afrika. 

Richard forlates i Nord-Europa, men den tapre vinterfuglen insisterer på at han skal til sommerland. 
Sammen med uglen Olga og undulaten Kiki legger Richard ut på en farefull flytur. 

I lånte fjær 

Som nevnt, blir animasjonen i Richard Storken for fjærlett sammenlignet med filmer fra store studioer. 
«Ansiktene» til fuglene i Richard Storken er uttrykksfulle fordi de har store øyne, men de har ikke samme detaljrikdom og mimikk som for eksempel fjærkreene i Rio-filmene. 

En av de svakeste scenene er sangnummeret til Kiki, som kun blir en blek kopi av papegøyen Nigels elleville tolkning av «I Will Survive» i Rio2 (2014). 
Det musikknummeret var et kreativt fyrverkeri, som undertegnede kan se gang på gang uten å bli lei. 

Til gjengjeld er det strålende norsk dubbing i Richard Storken, særlig av de tre hovedrolleinnehaverne; 11 år gamle Oskar Fjeldstad-Bergheim (Richard), Bjarte Hjelmeland (Kiki) og Haddy Njie (Olga). 

Sjelden fugl i norske barnefilm 

Pygméuglen Olga er den mest positive overraskelsen i Richard Storken. 
Hun er utstøtt av familien sin fordi de synes hun er for diger. 
Det er muligens derfor hun har utviklet en ekstra personlighet. 
Olga har nemlig en usynlig og nebbete venn som heter Oleg, og han forteller henne hva hun bør gjøre når hun trenger å være tøff. 

Det er fint å se at en barnefilm kan ta opp viktige temaer som kroppspress, kjønnsstereotyper og mentale utfordringer på en smart og leken måte. 
Uglen Olga/Oleg er den fineste karakteren i en norsk barnefilm på lenge. 

LOL! 

Humoren er forfriskende dagsaktuell. 
Barna kommer garantert til å klukkle av Kiki som sier: 
«Jeg er enda falskere enn håret til Donald Trump.» 
For voksne er det aller morsomste i filmen en strålende parodi på mennesker som er hekta på sosiale medier. 
Richard møter to fugler som – bokstavelig talt – sitter på nettet døgnet rundt. 
De er nedsløvede, men hjernen «grilles» og de blir «høye» hver gang de får «likes». 

Vil Richard bli gjenforent med storkefamilien i Afrika? 
Kommer han til å innse at han ikke er en stork, men en spurv? 
Og vil adoptivfaren noen gang elske Richard? 
Svarene er kanskje åpenbare. 
Men på veien har vi ledd, blitt litt skremt og underholdt av denne fin-fine fjærball-komedien. 
",1
"«The Shack:»Dårlig skjult gudepropaganda 

Hvorfor settes denne opp på kino? 

Et godt eventyr kan mange av oss sette pris på. 
To timer med misjonering og spirituelle klisjeer er noe helt annet. 

Først skal jeg komme med en personlig innrømmelse: 
Jeg gikk på søndagsskolen og er oppdratt i den kristne tro. 
I dag tror jeg ikke på noen gud og er ingen tilhenger av organisert religion. 
Men for all del, budskap om kjærlighet kan jeg være helt enig i. 

Det jeg ikke setter pris på er en misjonsfilm som forteller meg hva jeg skal mene og tro. 
The Shack er ikke noe annet enn dårlig skjult gudepropaganda. 
Filmen er basert på romanen til den kanadiske forfatteren William P. Young og er en ekstremt populær bok i kristnekretser. 

Hadde det nå enda vært en god og severdig film, da kan jeg tolerere mye. 
Det finnes spennende filmer om åndelig søken. 
Darren Aronofskys The Fountain (2006) og til og med den utskjelte Cloud Atlas (2012) er mer spiselig enn The Shack. 
Dessverre serverer regissør Stuart Hazeldine oss utrolig tregt og sentimentalt kliss. 
Jeg kan ikke fatte hvorfor den settes opp på kino. 

Gud som kakebakende kvinne 

Historien starter med Mack (Sam Worthington), en familiefar med tre vakre barn. 
På en ferietur brytes idyllen og den yngste datteren blir kidnappet og drept. 
Mack går inn i en dyp sorg og snur ryggen til gud. 
Det viser seg at gud ikke er så fornøyd med det. 
En dag mottar Mack en mystisk invitasjon som bringer ham tilbake til stedet det skjedde. 

Her møter han den hellige treenighet i form av Gud (Octavia Spencer), Jesus (Avraham Aviv Alush) og den hellige ånd (Sumire Matsubara). 
Det eneste positive jeg kan si om denne filmen er at gud fremstilles som en kakebakende afroamerikansk kvinne, at ånden er asiat og at Jesus spilles av en tunisisk skuespiller. 
De slår iallfall et slag for mangfoldet. 

Som en dårlig selvhjelpsbok 

Filmen er profesjonelt produsert, den er velspilt og den ser bra ut. 
Octavia Spencer er vel en av de få skuespillerne som klarer å lire av seg så mange klisjeer i fullt alvor. 

Men store deler av filmens dialog høres ut som en dårlig selvhjelpsbok. 
Bare hør på dette: 

Sånn fortsetter det i over to dørgende kjedelige timer. 
Regissør Stuart Hazeldine forteller historien så sakte at faren for å sovne er til stede. 
Det skjer veldig lite, det er ikke noe drama, det null spenning eller dynamikk som kan drive historien fremover. 

The Shack er spirituelt vås du kanskje kan få noe ut av dersom du liker slikt. 
Til andre har jeg bare ett råd: 
Styr unna! 
",0
"«Det kommer en dag»:Helvete på Guds fjell 

Dansk oppvekstfilm av edelt merke. 
Men ondskapen er noen ganger farlig nærme det banale. 

Danske barne- og ungdomsfilmer har satt dype spor i flere generasjoner norske kinogjengere. 
Jeg husker selv den rystende opplevelsen av å se oppvekstfilmer som Zappa på kino. 

Det var særlig måten filmskaperne manet fram ondskap på som gjorde dypt inntrykk, det var en erkjennelse av livets mørke sider vi sjelden så i norske oppvekstfilmer. 
I Jesper W. Jensens Det kommer en dag er vi tilbake i noe av det samme universet av barnlig uskyld som bukker under for ondskap, denne gangen av mer institusjonell art. 
Som i Kongen av Bastøy er vi tilbake i de notoriske nordiske guttehjemmene som eksisterte langt inn på 70-tallet. 

Her heter det Gudbjerg, en omskriving av Godhavn som var kjent for sitt brutale regime. 
Året er 1967 og det er opprør blant de unge i Københavns gater. 
Men på Gudbjerg er det fortsatt beinhard disiplin og lydighet som gjelder. 
Det får brødrene Elmer og Erik på 10 og 13 år merke når de blir plassert på hjemmet fordi moren er syk og ikke makter å ta vare på dem. 

Sterkt og skjematisk 

Under forstanderens diktatur blir de to nye guttene et utsatt mål når de først ikke makter å tilpasse seg. 
De får beskjed av de andre guttene om å være ”spøkelser” for å unngå trøbbel, noe som innebærer å ligge lavt. 
Men selv ikke det kan verne dem mot overgrepene fra læreren Aksel. 

Elmer er den vi kommer nærmest. 
Hans indre forestillingsverden blir en flukt fra hverdagens traumer, når han fantaserer om et uendelig himmelrom og de amerikanske planene om å sende en astronaut til månen. 
Dette månelandingsmotivet er blitt brukt uttallige ganger før i oppvekstfilmer, mest kjent i Mitt liv som hund, og det er ofte ikke spesifikt nok til å fortelle oss hvem Elmer er. 
Men det er bygd inn mot filmens klimaks på en effektfull måte, selv om jeg skulle ønske at regissør Nielsen ikke var fullt så ivrig med å ville styre følelsene mine. 

Jeg synes det er noe skjematisk over hvordan filmskaperne har konstruert dette universet, jeg kan ofte gjette hva som kommer til å skje. 
Vi vet at det bygger seg opp til Det store opprøret, kanskje fordi vi har sett så mange slike filmer før, og det inntreffer omtrent slik man kunne forvente. 

Inkarnasjonen av ondskap 

På samme måten er framstillingen av overgriperne lite nyansert. 
Filmen føyer seg inn i rekken av ”guttehjemsfilmer” der overgriperne er inkarnasjonen av ondskap. 

Lars Mikkelsen er umulig å ta øynene fra som den demoniske forstanderen, men ville vært mer effektiv om rollen hadde flere menneskelige trekk. 
Det samme med hans høyre hånd som vokter barna og den pedofile overgriperen Aksel. 
Det var jo systemet som skapte slike monstre, men her framstår det nærmest som om noen onde menn sviktet et system som ville guttene godt. 

Men heldigvis løfter skuespillerne uttrykksnivået over disse svakhetene. 
Albert Lindhardt og Harald Hermann er overbevisende som brødreparet i de to sentrale rollene, og mye av vår identifikasjon får vi gjennom de uttrykksfulle ansiktene. 
Om Mikkelsen blir for demonisk, er Sofie Gråbøl eksemplarisk i sitt underspill som lærerinnen som langsomt vender ryggen til den danske etterkrigstidens protestantiske tro på strenge straffer. 
Hun tar seg tid med å komme guttene til unnsetning, men når omdreiningen inntreffer, er den desto sterkere. 
",1
"«Raw»:Kjøttsultne jenter 

Fin og ekkel film om belgiske jenter som er så kjøttsultne at de ikke kan få metta si. 

Det er noe eget med det ekle. 
Med sår og utslett og hår og indre organer og øyne og alle de unevnelige skavankene og tilstandene vi helst holder for oss selv. 
Det vi gjerne kvier oss for å snakke med fastlegen om. 
Alt det kroppslige og ubehagelige. 

Hunger og begjær utenfor allfarvei blir fort spektakulært, og på film kan en banal ting som kløe fort bli altoppslukende, spesielt når man tilfører lydeffekter slik at kløen på en måte blir hele ens verden. 

Det er noe eget med Belgia 

Det er også noe eget med Belgia. 
Jeg er litt usikker på hvordan det har skjedd, men det landet har fortsatt noe vagt Mørkets-hjerte-aktig over seg. 
Ikke bare på grunn av den gamle Kongo-flørten eller Marc Dutroux, men på en mer generell måte som er vanskelig å sette fingeren på, og kanskje særlig gjelder det Wallonia, den sørlige delen av fransktalende Belgia. 

På film skildres dette området ofte som ren tristesse, og Julie Ducorneaus mye omtalte grøsser gjør lite for å bøte på dette. 
Hun får en veterinærhøyskole til å fremstå som et betonghelvete som har mer til felles med et fengsel enn en skole. 

Det føles som om det ikke er noen vei ut og som om hele området står utenfor logiske og kontrollerende samfunnsstrukturer. 
Litt på samme måte som i Skam er voksenverdenen underkommunisert på grensen til å være helt borte. 
Det er klaustrofobisk og lekkert gjort. 

Donald Duck-aktig premiss 

Vi følger søstrene Justine og Adrien som har vokst opp i en vegetarianerfamilie. 
Adrien (Ella Rumpf) har lagt grønnsakene litt på hyllen etter et år på veterinærhøyskolen, forstår vi. 
Og når Justine (Garence Marillier) begynner på samme skole, tar det av, for å si det litt forsiktig. 

Filmen har et veldig tydelig og nesten Donald Duck-aktig premiss. 
Under de omfattende innvielsesritualene, tvinges Justine til å spise kanin-nyre, og da åpner et ukjent landskap seg. 
Fra da av handler det meste om kropp og tap av kontroll og umettelighet. 

Justines utvikling fremstår som en slags lek med en sexfantasi. 
Fra skoleflink jomfru til ustoppelig bitch som hverken får nok av kjøtt, sex eller alkohol. 

Lite å besvime av 

Raw har i et halvt års tid svevet høyt på at noen blant publikum visstnok skal ha besvimt av vemmelse under en visning i Toronto. 
Det har skapt rykter som nå brukes i all markedsføring av filmen. 
I virkeligheten er det lite å besvime av her – ikke med mindre man aldri har sett en film i denne sjangeren før. 

Filmer som bæres av sine sensasjonsrykter har en tendens til å skuffe, og det gjorde nok denne også i en viss grad. 
For selv om filmen er smartere enn en del andre filmer i sjokk/ekkel/grøss-sjangeren, holder den seg flytende mer på sin vilje til å sjokkere enn på genuin substans og intelligens. 

Jeg liker både Justine og Adrien, men de forblir figurer i en sjangerlek mer enn personer som jeg orker å investere i. 
Filmen er likevel fornøyelig, og ekkel, nok. 
",1
"«Your name»:En kjærlighetshistorie du sent vil glemme 

Fantastisk flott animasjonsfilm er årets beste ungdomsfilm. 

Your name er årets beste tenåringseventyr. 
Makoto Shinkais film er så langt fra plump sexhumor du kan komme. 

Hayao Miyazaki regnes som gudfaren av japansk animasjonsfilm. 
Han truer stadig med å pensjonere seg. 
Selv om han en gang gjør alvor av truslene, kan man etter å ha sett Your name konstatere at Japan har store animasjonskunstnere som kan gå i hans fotspor. 

Makoto Shinkais film er simpelthen en forførende kjærlighetshistorie på tvers av tid og rom fortalt med humor, hengivenhet og varme. 

Taki, en sjenert ung gutt i Tokyo, våkner en morgen opp i kroppen til Mitsuha, en ung jente i en liten landsby. 
Mitsuha på sin side spretter opp i storbyen i kroppen til Taki. 
Etter de obligatoriske komiske innslag med pupper og penis er dette langt fra en tradisjonell forviklingshistorie. 

Magisk og mystisk 

Taki og Mitsuha blir kjent med hverandres liv og personligheter på en helt unik måte. 
Det forårsaker mange underholdende situasjoner, og knytter et sterkt bånd mellom to personer som aldri har møtt hverandre. 

Der hvor Miyazakis historier ofte har heroiske og fantastiske elementer, handler Shinkais film mer om tenåringsproblemer og angst vi alle kan kjenne oss igjen i. 
Handlingen er så satt i en verden hvor mystiske og magiske ting skjer underveis. 

Animasjon av høy klasse 

Makoto Shinkais film er et animert kunstverk av høy klasse. 
Idet kometregnet faller over jorden, ser du hver stråle, når vinden blåser i bladene trer hver detalj frem, detaljrikdommen i bybildene tar pusten fra deg, det vakre lysspillet og tegningene av fjellandskapet får deg til å lure på om det er vanlig film. 

I verste fall kan dataanimasjon ha et flatt uttrykk og fremstå upersonlig og kaldt. 
På den annen siden kan de tilby stor detaljrikdom og et enormt fargerikt univers. 
Your Name er tegnet i en typisk japansk stil kjent fra en rekke animéfilmer, men den er rik på vakre elementer som fører til at miljøet trer frem som en levende enhet. 
Karakterene er ikke bare tegnede streker på en skjerm. 
De fremstår som levende mennesker med en skjebne du kan dykke ned i og leve deg inn i. 

Shinkais film har en besnærende og fascinerende historie som tar tenåringers angst på alvor. 
Filmen er morsom, rørende og utrolig vakker. 
Your name vekker romantikeren i deg og får deg til å tro på både skjebnen og kjærlighet ved første blikk – eller kroppsbytte. 
",1
"«Guardians of the Galaxy vol.2» er mer av det vi liker 

Galaksens forkjempere har bevart sjarmen. 

I 2014 sjarmerte Star-Lord, Gamora, Rocket, Drax og Groot både kritikere og publikum med et nostalgisk romeventyr som både var actionfylt og morsomt. 

Tre år har gått, og spørsmålet er om våre helter har bevart humoren og ikke minst musikksmaken? 
Faren med en oppfølger er at filmskaperne pøser på med mer action og bedre effekter og glemmer det som gjorde den første filmen så herlig. 
Den uhøytidelige tonen, humoren og 80-talls nostalgien. 

Alt i Vol. 
2 er absolutt større. 
Mer action, spektakulære effekter, så mye psykedeliske CGI at du blir svimmel og en skikkelig egosentrisk skurk. 
Likevel greier regissør James Gunn å bevare kjernen av varme og sjarm under lag på lag med påkostet dataanimasjon. 

Magien er på plass 

Vår helt Peter Quill (Chris Pratt) blir reddet ut av en real knipe av sin far (Kurt Russell). 
Idet faren tar ham med til planeten Ego til toner av George Harrisons «My Sweet Lord» vet du at magien fortsatt er på plass. 
Mye av atmosfæren i en film som Guardians skapes av walkmanen og musikken som minner Quilll om moren og livet på jorden. 

Du kan alltid si at den beste musikken er på den første mikstapen, mens volum to ikke er like bra. 
Det er jo ikke slik at større og mer nødvendigvis betyr bedre, men filmskaperne har virkelig jobbet hardt for å ikke miste sjelen og sin egenart. 

De har lykkes. 
Historien er et intergalaktisk eventyr med overmenneskelige skurker og arroganse som matcher. 
Våre helter er like dumme, teite, søte og sjarmerende som de skal være. 

Ekstravagant eskapisme 

Dersom du satte pris på den første filmen, kommer du garantert til å kose deg videre med del 2. Guardians of the Galaxy gir seg ikke ut for å være annet enn påkostet og ekstravagant effektmakeri. 
Eventyret er tull og tøys fra start til slutt og det er bare så fantastisk deilig. 

Av og til finnes det ikke noe som er bedre enn å ta turen til fjerne galakser med mystiske skapninger, fascinerende helter og onde skurker som heldigvis ikke er uovervinnelige i siste scene. 
Guardians er ren eskapisme og har ikke et annet ønske enn å få deg til å glemme virkeligheten et par timer. 
Det trenger i alle fall denne filmanmelderen i ny og ne. 

Guardians har beholdt både fascinasjonskraften og humoren. 
Filmen er litt lang, men det skjer så mye at tiden går kjapt. 
Den makter til og med å være litt rørende. 

Til slutt, baby Groot er nesten verdt kinobilletten alene. 
Han er så søt! 
Vi konstaterer at det bare er å glede seg til tredje mikstape. 

N.B. 
Filmen har fem forskjellige små snutter under rulleteksten, så ikke sprett opp av kinosetet med engang. 
",1
"«Underverden:»Mørk dansk hevnspiral 

Ikke siden Pusher-trilogien har København fremstått som så uforsonlig. 

De første minuttene av denne filmen er noe av det mest briljante jeg har sett i en ny nordiske langfilmdebut. 
Regissør Fenar Ahmad orkestrerer et ran på Vesterbrogade med stålkontroll og dramatisk nerve, og jeg forberedte meg på en helvetes tur. 
Og det fikk jeg, men ikke helt på den måten jeg hadde håpet. 

For til tross for en formsikker og brutal odyssé gjennom Københavns gater, der det nordiske actiondramaet når nye høyder i bruk av fart og vold, mangler det noe helt fundamentalt i denne filmen: et godt manus. 

Hevntørsten vekkes 

Det er lillebroren til hovedpersonen Zaid (Dar Salim), en vellykket kirurg, som utfører ranet i åpningsscenen. 
Når han havner på flukt banker han på Zaids dør og ber om hjelp, men storebroren støter ham vekk. 

Han er i motsetning til broren assimilert i det danske samfunnet, og har delvis brutt med familien som i sin tid flyktet fra Irak. 
Men blod er tykkere enn vann, i hvert fall er det noe filmskaperne ønsker at vi her skal akseptere: at når broren blir drept i et internt gjengoppgjør, er Zaid villig til å forlate en høygravid hustru og en vellykket karrière for å ta hevn. 

Det er en helomvending som ikke er overbevisende forklart, utover den tvilsomme antagelsen filmen gjør om at denne primitive impulsen er noe som ligger nedfelt i hans irakiske bakgrunn, og som han ikke makter å unnslippe, uansett hvor ”sivilisert” han blir. 

Selvtektens blodige disippel 

Skuespiller Dar Salim har løpt gjennom disse blodige gatene før, i Gå med fred, Jamil. 
Vi har også tidligere blitt introdusert for denne typen gaterealisme fra den danske hovedstaden i filmer som R og Nordvest. 
Men Ahmads sensibilitet som regissør ligger nærmere landsmannen Winding Refn, som med sin Pusher-trilogi skapte en stilisert mytologi rundt en dopdealer, også det på Vesterbro. 

Underverden har den samme ubønnhørlige fremdriften mot katastrofen, forsterket av Jens Ole McCoys kjølige og mektige synth-komposisjoner. 
Sammen med Ahmad maner han frem en voldsom atmosfære av noe uavvendelig, noe som i sine beste stunder hever filmen over svakhetene i manus og tilfører voldsspiralen en egen, nesten rettmessig logikk. 

Ahmad forherliger ikke selvtekt eller vold, men han er for glad i voldsballetten til å fremstille den som realistisk eller heslig. 
Sjelden har en hevnspiral i nordisk film blitt skildret med så mye uttrykksglede. 
",0
"«Lyst» Polanski-inspirerte grøss
Grøsser som ikke sparer på blodige effekter. 

En ung kvinne vandrer rundt i leiligheten sin. 
Hun greier ikke skille virkelighet fra fantasi. 
Dette er utgangspunktet for den norske skrekkfilmen Lyst. 
Det kunne også vært starten på Roman Polanskis klassiker Repulsion (1965) med Catherine Deneuve. 

Polanskis film er en stilstudie av spiralen ned i depresjon og galskap. 
Et kroneksempel på hvordan man skal lage ekstremt ubehagelig psykologisk skrekkfilm. 

Regissør Severin Eskelands Lyst er langt fra like elegant og sofistikert som Repulsion. 
Han vektlegger i stedet blodige og ekstremt realistiske voldssekvenser. 
Samtidig virker det som om han forsøker å unnskylde voldsbruken med å prøve å bygge opp en indre spenning i en vill lek over hva som er virkelig og hva som er fantasi. 

Bøtter med blod 

Dersom filmskaperen ønsker å forvirre, lykkes han med det. 
Mot slutten er du like forvirret som hovedpersonen, Lise (Magdalena From Delis), en populær krimforfatter kjent for å tøye grensen mellom sex og vold i sine bøker. 

Filmskaperens problem er at dersom du ønsker å skape ren terror, holder det ikke med bøtter av blod. 
Det er ekkelt, men du må gi publikum noe mer. 
Eskeland er flink til å hinte om noe mystisk i hovedpersonens fortid, men det hele forblir uforløst. 
Dermed blir hovedkarakteren, som er filmens bærende element, ikke interessant nok til at du lever deg inn i skjebnen hennes. 
Ved siden av å hyle og skrike har ikke From Delis mye å spille på. 
Lisa blir en staffasje i sin egen historie. 
Eskeland lykkes med å sjokkere publikum med blod og gørr, men han greier ikke å skremme vettet av dem. 

Spekulativ vold 

Et stadig tilbakevendende tema i denne typen filmer er voldteksscenarioer. 
I Lyst har kvinnen tydeligvis en fortid av det promiskuøse slaget. 
Lisa skriver voldelige og seksifiserte krimbøker, men betyr det at hun fortjener samme behandlingen selv? 
Paul Verhoeven taklet denne problematikken elegant og lekent i Elle, men ble aldri spekulativ. 

Lyst er mer problematisk. 
Voldtektsscenen vises opp til flere ganger i løpet av filmen. 
Det er ikke nødvendig. 
Det er også snodig at et voldtektsoffer omgir seg kun med menn. 
Nå skal det sies at det ikke bare er kvinnekroppen som maltrakteres i løpet av filmen. 
Lyst har noen scener som kommer til å få menn til å krympe seg i kinosetet. 

Til slutt er det verdt å nevne at filmen er en uavhengig produksjon laget på et lavt budsjett. 
Den imponerer med sin ekstremt realistiske effektbruk, og Lyst er ikke for sarte sjeler. 
Eskeland burde brukt mer ressurser på et bedre utarbeidet manus og karakterutvikling. 
Da kunne Lyst blitt skrekkelig god. 
",0
"«Fluefangeren»:Politisk allegori om et diktaturs vekst og fall 

Intenst kammerspill om storpolitikk på hverdagsnivå. 

To veslevoksne gutter sitter langs en støvete vei og venter på bussen. 
Det er første skoledag, men det er ikke det eneste som er nytt i Izer Alius filosofering over hvordan politikk styrer livene våre. 

Det har vært valg, og det nye året starter med at de gamle lærerne får sparken på den såkalte «vaskedagen». 
Et diktatur fører til omveltninger, og det betyr ut med gamle og inn med nye koster. 
Den lille byen i filmen er delt mellom etniske og politiske linjer som også gjenspeiler seg i klasserommet. 

Skolen som mikrokosmos 

Fluefangeren tar storpolitikk ned på hverdagsnivå. 
Skolen blir et mikrokosmos for verden utenfor. 
Læreren Ghani (Burhan Amiti) er i bunn og grunn en idealistisk sjel – helt til han får sparken. 
Ikke all verdens smiger eller desperate argumenter får rektoren til å endre mening. 
Helt til Ghani påstår at han kan få skolens kranglefanter av noen elever til å legge ned stridsøksen. 

Ghani stenger de mest kranglete elevene inne i klasserommet. 
Han igangsetter en rekke øvelser som nok kan få publikum til å tenke på klamme kickoff-seanser med kolleger for å lære å stole på hverandre. 
Du vet, fortell om din mest positive egenskap, fall bakover og stol på at partneren din tar imot deg. 

Idealistiske lærere 

Regissøren forteller historien inndelt i små kapitler med poetiske titler som back to nature, Rome was not built, stones become statues og every statue falls. 
Etter som dramaet utspiller seg i klasserommet, viser det seg at det kanskje ikke er elevene som sliter med de største problemene, men læreren selv. 

Idealistiske portretter av lærere har en lang historie på film. 
Robin Williams i Dead Poets Society (1989) er primaeksemplet på den oppofrende lærerskikkelsen. 
I Izer Alius verden ligner det som utspiller seg på en mørk og dyster versjon av The Breakfast Club (1985), med en lærer hvis motiver etterhvert fremstår som mer egoistiske enn idealistiske. 

Læreren er karakteren som fremstår sprikende og problematisk. 
Hans motivasjon blir mer og mer uklar i løpet av filmen. 
Du som publikum blir usikker, og det gir filmen en enda mørkere undertone. 

Politisk allegori 

Filmens sterkeste element er kammerspillet mellom elevene. 
De små guttene på rundt 10 år spiller beundringsverdig naturlig og sterkt. 
Samspillet og dynamikken elevene imellom driver historien fremover. 
Hva skal til for å bringe dem sammen? 
Er vi mennesker egentlig så enkle at de fleste problemer kan løses over en fotballkamp? 
Trenger vi en felles fiende for å stå sammen? 

At filmen er regissørens spillefilmdebut, er også meget imponerende. 
Fuglefangeren er godt fortalt med en spenstig og original vri på forholdet mellom lærer og elever og mellom mennesker og politiske ideer. 

Filmen er en besnærende, fascinerende og underholdende satire over hvordan barn kopierer sine foreldres meninger. 
Den er en både absurd, bisarr og meget stilsikker politisk allegori om et diktaturs vekst og fall, som utspiller seg innenfor klasserommets vegger. 
",1
"«Song to song»:»Filmbegavelse på tomgang 

Terrence Malick forfører og frustrerer – igjen. 

Det er lenge siden jeg har sett en film der så mange av mine personlige favoritter, enten de er skuespillere, musikkartister eller poeter, dukker opp i en eller annen form. 
Her møter vi blant annet Michael Fassbender, Ryan Gosling, Rooney Mara, Natalie Portman, Cate Blanchett, Patti Smith, Iggy Pop, Bob Dylan og Arthur Rimbaud i en over to timers poetisk billedstrøm av Terrence Malick. 

Det er som vanlig til å bli forført av, om man er åpen for Malicks særegne billedunivers, men også til å bli frustrert av. 
Til å være en film med så mange begavede skuespillere, er det forsvinnende lite Malick får ut av dem. 
Men for den legendariske regissøren, som ga oss klassikere som Days of Heaven og Badlands før han begynte å utforske ikke-lineære fortellinger, er skuespillerne bare en rekvisitt han hiver inn i sitt filmunivers for å se om de passer. 
Derfor kan han avspise Holly Hunter med noen få ydmykende minutter foran kamera. 

Vakre og desperate 

Her fortsetter han der han slapp i forrige filmen, Knight of Cups. 
Ja, det kan virke som mange av de samme locations er brukt, selv om filmbransjen er byttet ut med musikkbransjen som bakteppe. 
Istedenfor å rusle rundt på opptakssteder og studioer, befinner skuespillerne seg i hotellsuiter, designerhus og backstage under rockekonserter. 

Vakre mennesker som alle er desperate og ulykkelige, om vi skal tro fortellerstemmene. 
Problemet er at ingen av dem virker overbevisende som det Malick presenterer dem som, bortsett fra Fassbender i rollen som kynisk musikkprodusent. 

Mara og Gosling er så lite troverdige som musikere at det er pinlig, og det kan virke som begge her har tatt med seg ”rester” fra sine forrige filmer som ble spilt inn omtrent samtidig. 
Men der Maras lesbiske rolle i Carol hadde en forankring i historien og Gosling faktisk kunne spille piano i La La Land, kan det virke som de bare svakt imiterer disse rollene her. 

Lengsel etter uskyld 

Malick er åpenbart ingen dokumentarist på oppdagelse i rockebransjen, men minner mer om en slags turist på jakt etter bilder som kan illustrere den uoppnåelige kjærligheten. 

Alle rollefigurene lengter etter en tilstand av uskyld og ubetinget aksept, og underholdningsbransjen er for Malick en korrumpert tilstand – eller et bilde på spirituell tomhet. 
Som før skaper de nesten hviskende fortellerstemmene en nærhet til rollefigurene, men de er for tvetydige til at vi kan støtte oss på dem. 
”I went through a period where sex had to be violent”, sier Mara i starten, og denne kontrasten mellom hva som sies og hva som vises bare fortsetter, uten at den blir noe annet enn slående. 

Som i Knight of Cups danser filmfotograf Lubezki elegant rundt skuespillerne og sammen med klipperne finner han en rytme og helhetlig flyt. 
Men Malick gjentar seg selv og begynner å gå på tomgang. 
Det er den samme solnedgangen og soloppgangen, de samme innkommende bølgene. 
Magien i møtet mellom bildene, musikken og stemmene er ikke lenger den samme. 
",0
"«Fast & Furious 8:»Imponerende action med norsk skurk 

James Bond i tyvende potens. 

Kamera panorerer over solfylte gater. 
Midt i bildet er det biler, men ikke hvilke som helst biler. 
Letty og Dom er på bryllupsreise på Cuba, men det viser seg at det er futt i den gamle bilparken i Havanna. 
Hele sekvensen er som en nostalgisk drøm. 

Den åttende filmen i den populære serien åpner med en fartsfylt bilrace gjennom Havannas vakre gater. 
Det er filmens eneste tradisjonelle nå-skal-vi-kjøre-om-kapp-scene. 

Den første filmen fra 2001 handlet om drama mellom en skurk og en undercover politimann hvor kappkjøring i beste rånestil sto i fokus. 
I løpet av åtte filmer har handlingen tatt vendinger som gjør at de nærmer seg hitech spionfilmer med så mye usannsynlig action at James Bond hadde vært stolt. 

Zombie-bilapokalypse 

Raske biler spiller fortsatt hovedrollen, men ikke nødvendigvis som et tradisjonelt racerbil-kappløp. 
En av de mest fantasifulle scenene i den åttende filmen er idet hovedskurken Cipher tar kontrollen over biler i New York og fjernstyrer dem. 
Det er som en zombie-bilapokalypse og resulterer i en helt fabelaktig actionsekvens. 
Et skremmende fremtidsscenario, men veldig underholdende på filmlerretet. 

Karakterene er stereotypier, akkurat som de skal være og alltid har vært. 
Vin Diesel og Dwayne Johnson kan ikke beskyldes for stort skuespill, men gode steinansikter har de! 
De prater om familieverdier i et øyeblikk og plaffer ned folk for fote i det neste. 

Her er det mer eller mindre gjennomtenkte oneliners og morsomme karakterer, men spesielt én av dem er særs irriterende: 
Roman har vært med i mange av filmene, og da Hobbs ber ham holde kjeft, var denne anmelderen hjertens enig. 
Makan til masete fyr. 

Går ikke på tomgang 

Det er morsomt å se at norske Kristofer Hivju i rollen som skurken Ciphers høyre hånd ser ut til å trives godt i selskap med de store stjernene. 
Og han gjør en strålende jobb som iskald og hardhendt skurk. 

Fast & Furious 8 markerer også at historien går videre uten Brian, spilt av Paul Walker som omkom i en bilulykke i 2013. 
Det blir nok litt melankolsk for fansen. 

Den åttende filmen viser at serien slettes ikke går på tomgang. 
Actionsekvensene er imponerende godt utført. 
Det er bare å rette et stort kudos til alle stuntfolkene som har vært involvert. 
Du ser at dette er godt håndverk, og sekvensene er ikke trikset til på klippebordet i etterkant. 

Fast & Furious 8 scorer ikke høyt på en gjennomarbeidet historie eller gode karakterer, men den har strålende actionsekvenser som kommer til å imponere og underholde. 
",1
"«Kammerpiken»:Erotisk og intrikat thriller 

Sex, hevn og historisk kostymedrama går hånd i hånd i Park Chan-wooks elegante film. 

I 2004 mottok regissør Park Chan-wook juryprisen i Cannes for hevndramaet Oldboy. 
På samvittigheten har han også fascinerende Sympathy for Mr. Vengeance (2002) og Lady Vengeance (2005). 
På spørsmål om hvorfor han er så opptatt av hevn, svarte Chan-wook at han interesserer seg for hvor meningsløst det er og hvordan det ødelegger alles liv. 

Park Chan-wook er ikke ferdig med hevn som tema. 
Også i Kammerpiken lurer temaet i bakgrunnen – under lag på lag med hvem som egentlig lurer hvem. 

Kammerpiken er basert på romanen til den walisiske forfatteren Sarah Waters. 
Romanen er filmet som miniserie i 2005 med Sally Hawkins og Imelda Staunton. 
I Park Chan-wooks løse adaptasjon er handlingen flyttet fra viktoriatidens London til 30-tallets Korea. 
Landet var okkupert av Japan, og i sentrum av drama står den unge japanske arvingen Hideko, fantastisk subtilt spilt av Kim Min-hee. 

Makter å overraske 

Videre i historien møter du en falsk greve, en lommetyv og en maktsyk og dominerende onkel. 
Historien skifter retninger flere ganger underveis. 
Akkurat i det øyeblikk du tror du har funnet ut hva plottet skal dreie rundt, overrasker den og tar deg med til et helt annet sted. 

Filmen er som et maleri hvor detaljene snurrer seg i hverandre. 
Som i M.C. Eschers grafiske verker aner du ikke alltid hvor labyrinten starter eller slutter. 
Det aner du heller ikke i denne filmen. 

På mange måter er det et tradisjonelt kostymedrama med vakre kostymer og lekkert interiør. 
Park Chan-wook bruker sterke og dype farger og bygger opp rike kontraster i bildene. 
Filmen har mange lag både på historieplan og bildenivå. 
Kammerpiken er utrolig vakker å se på, men bildene står i sterk kontrast til filmens handling, som både er pervers, mørk, voldelig, bisarr og sensuell. 

Dveler ved sex 

En sentral brikke i spillet er kammerpiken Sook-Hee (Tae-ri Kim). 
Hun er egentlig lommetyv. 
Jobben hos arvingen Hideko markerer begynnelsen på renkespillet. 
Helt i starten av historien får vi vite at Sook-Hees oppgave er å myke opp Hideko. 
Sistnevnte skal lures til å falle for den falske greven (Jung-woo Ha). 

Chan-wook bygger ikke opp historien på tradisjonelt vis. 
Han tar seg ikke tid til å etablere et sett med karakterer som så handler på det og det viset. 
Han skifter fortellerstemme flere ganger underveis i filmen, og du må følge godt med. 
Historien fyker av gårde i høyt tempo. 

De detaljene Chan-wook tar seg tid til å dvele ved, er sexscenene. 
De er både kinky og sensuelle og et godt eksempel på hvordan sex kan brukes som et drivende element i historien. 

Erotisk og ubehagelig 

Selv om sexscenene er både detaljerte og grafiske, føles de aldri spekulative eller unødvendige. 
De er en helt nødvendig del av karakterutviklingen og historiens galskap. 

Tradisjonelt, være seg porno eller den vanlige underholdningsfilmen, er det fortsatt slik at kvinnekroppen blir objektivert. 
Handlingen i en pornofilm er bare et pauseelement mellom sexscenene. 
Chan-wook leker bevisst med det mannlige blikket. 

Filmen har et sterkt feministisk budskap. 
I et nett av bedrag, hevntanker og løgn veksler scenene mellom å være lekende, erotiske og humoristiske for i neste øyeblikk å være mørke og ubehagelige. 

Regissøren spiller på forventningene dine gjennom hele filmen. 
Sexscenene er både fascinerende, besnærende og en essensiell del av personutviklingen til karakterene i filmen. 
Forholdet mellom Hideko og Sook-Hee blir et bilde på hvordan kvinner kan eie sin egen seksualitet og ta sine egne valg. 

En intrikat historie, vakre bilder og ikke minst strålende spill gjør Kammerpiken til et av vårens høydepunkter på kino. 
",1
"«Løvetannbarn»:Livet er ikke en fest 

Sjeldent fin animasjonsfilm om barn som ikke har det bra. 

Når Disney og de andre sluggerne innenfor den industrielle underholdningsindustrien, pøser på med stadig flere animatører og tilsvarende mange datakrefter, er det heldigvis noen som holder fast i stop-motion-teknikken. 

Jo glattere main-stream-filmen blir, jo større behov får noen for å holde fast i de gamle manuelle, analoge og strevsomme teknikkene. 
Det er heldigvis en slags naturlov i dette. 
Unge fotografer er for øvrig i ferd med å gjenoppdage analog film, leste jeg her om dagen. 
Jubel. 

Visuelt forfriskende 

Løvetannbarn er en adaptasjon av en bok som direkte oversatt fra fransk heter En squash´ (zuccinis) selvbiografi. 
Filmen forteller historien til Isak (Løken) som mister sin alkoholiserte mor og havner på et barnehjem hvor alle ungene har tilsvarende problemer som han selv. 
Flere av dem har også opplevd enda verre ting. 

Løken finner etter hvert sin plass på barnehjemmet, får seg venner og opplever i tillegg et stort løft i form et møte med en skikkelig staut og trivelig politimann. 
Det er solid fortalt og laget, og visuelt er filmen forfriskende. 

Dukkene har store, ekspressive hoder og alle overflater er samvittighetsfullt tatt hånd om. 
Gulvplankene, den lille, grå stolen, morens ølbokser som ligger strødd rundt i huset – alt er gjennomført i sterke farger som skaper en slags barnslig disharmoni i møte med den relativt alvorlige historien. 

Ikke for de minste barna 

Løvetannbarn er 66 minutter lang og plasserer seg dermed lengdemessig i en kategori som bruker å være forbeholdt de aller yngste. 
Men dette er ikke for dem. 
På grunn av tematikken, og antagelig også på grunn av scenen hvor Løken trues av sin fordrukne mor, har den fått niårsgrense. 
Det er nok klokt. 
For underveis satt jeg og lurte på hvem dette er laget for. 

Filmen er fin på litt samme måte som Lasse Hallströms Mitt liv som hund er fin. 
Begge er filmer om barn som må reddes unna vanskelige voksne. 
Begge er også filmer som vil kunne oppleves som ubehagelige for yngre barn. 
De forteller tross alt historier om omsorgssvikt og personlig havari – riktignok med solide mengder lys i enden av tunnelen og med glimt av humor underveis. 
Og på samme måte som det gjør godt å lese for eksempel Roald Dahls fabelaktige selvbiografi sammen med et barn, vil det å se Løvetannbarn kunne ha en lignende effekt. 

Det er uansett godt å se en film som leverer både visuelt og tematisk, og som ikke sier at livet er en fest. 
",1
"«The boss baby:»Komplett idiotisk! 

Hva i all vide verden har filmskaperne tenkt? 

At The boss baby er en slags parodi på president Donald Trump som en bortskjemt drittunge trenger du ikke være Einstein for å skjønne. 
Det er overtydelig fra første scene. 
At handlingen er komplett idiotisk og at filmen knapt har en vits som fungerer, er mye verre. 

Hvordan skal man forklare det dumme plottet? 
Tim er syv år og vant til å få full oppmerksomhet og service av sine foreldre. 
En dag dukker det opp en liten baby. 
Denne babyen er fullt påkledd i dress og slips. 
Han er ikke akkurat som vanlige babyer. 

Boss baby er nemlig på et hemmelig oppdrag. 
Noen har planer om å utkonkurrere babyers popularitet på søthetsskalaen. 
Skurkens verdensherredømme skal vinnes ved hjelp av søte hunder. 

Hva er galt med søte hvalper? 

Det første spørsmålet blir jo hva filmskaperne har imot hundehvalper? 
Det andre er hva i all vide verden er moralen i denne filmen? 
At babyer er kjempesøte er noe de fleste kan være enig om, men trenger vi en hel film for å bevise det? 
Vi trenger heller ikke en barnefilm som forteller oss at det verden trenger er flere søte babyer. 

Nå er det ikke slik at alle filmer trenger å ha en moralsk historie, de kan saktens bli bedre hvis de ikke har en påklistret god moral. 
Denne filmens babyhysteri, og idyllisering av det perfekte familieliv, blir en smule klamt. 

Irriterer mer enn det sjarmerer 

Nå skal det sies at filmens målgruppe får nok å le av i løpet av The boss baby. 
Det blir nok foreldrene som kommer til å sitte og gruble over det som skurrer. 
Filmen er både fargerik og fartsfylt. 
Det skorter ikke på småmorsomme påfunn og halsbrekkende og actionfylte slapstick-scener. 

Selv om animasjonen er søt og fargerik, er den ikke spesielt original. 
Etter en stund har du fått nok av de Margaret Keane-inspirerte store øynene som i noen scener tar hele skjermen. 
I stedet for å være sjarmerende, blir de raskt bare irriterende. 

Vitsene er heller ikke spesielt morsomme. 
Etter en drøss med forsøk på morsomheter som «kjeks er for tapere», blir det fort kjedelig. 
The boss baby har et par fartsrike scener, men det er dessverre en film som ikke greier å få i gang lattermusklene og som heller ikke appellerer til følelsene. 
",0
"«Gråtass redder gården:»Trygt og ufarlig 

Tannløst, men koselig. 

Den andre filmen i serien om Gråtass fikk hard medfart av Aftenpostens filmanmelder som mente filmen totalhavarerte som barnefilm og ga den terningkast 1. 

I den tredje filmen er den selvgående traktoren tilbake i hovedrollen. 
Et av problemene med den forrige filmen var at hovedkarakteren, traktoren Gråtass, ble en racerbil, og dermed glimret med sitt fravær. 
Det ikke det eneste problemet med denne filmserien. 
Midt i problemet står traktoren selv. 

Det er kanskje på tide å innse at den selvgående og stumme traktoren ikke har maktet overgangen fra bok til film med hell. 
Gråtass er riktig nok en veterantraktor, og problemet er at filmene også har et nokså traust og gammelmodig preg. 

Gøy på landet 

Denne gangen kommer det to skumle fyrer fra Veivesenet og Turistvesenet. 
De vil bygge motorvei og rive gården til Gamlefar (Stein Winge). 
Skurkene sørger for litt sårt tiltrengt humor, og det ser ut som både Ingar Helge Gimle og Joachim Rafaelsen koser seg i rollene. 

Goggen (Jeppe Beck Laursen), Gustav (Elias Søvold Simonsen) og Gråtass gir ikke opp, og traktoren får en idé som kan redde gården. 

Universet Gråtass kjører rundt i er en idyllisk versjon av gøy på landet. 
Her er det søte dyr, snille mennesker og små butikker. 
De mest komiske innslagene i den tredje filmen oppstår når de involverte forestiller seg det skrekkelige livet i storbyen. 
Det er faktisk ganske fornøyelig. 

Det som skjemmer filmen, er at den er preget av en del stivt skuespill og stiv dialog som virker innøvet og kunstig. 
Heldigvis er Hege Schøyen på plass som frisøren som hjelper våre helter på veien. 

På den positive siden kan du se på historien som et innslag av magisk realisme. 
Det er en verden hvor traktorer kjører av seg selv, og magiske hendelser skjer. 
Moralen er god, historien ufarlig, det er ingen scener som forårsaker mareritt, og livet på landet er en rosa idyll. 
Resultatet blir litt tannløst, men koselig er det uten tvil. 
",0
"«Hjartasteinn:»Storslått om trangsynthet 

Lovende debutfilm der seksuell oppvåkning løftes ut av oppvekstfilmens tradisjonelle rammer gjennom dramatisk islandsk natur. 

Som søkende tenåring på den islandske landsbygda på tidlig 90-tall var det ikke bare den trangsynte mentaliteten du måtte kjempe mot. 
De værharde omgivelsene kunne både være uforsonlige og eventyrlige, og det er noe forfatter og regissør Gudmundur Gudmundssons utnytter til fulle i denne storslåtte debutfilmen som bærer preg av å være selvbiografisk. 

Som i kritikersuksessen Småfugler, som gikk på kino i fjor, blir vi vitne til en opprivende ungdomstid i en karrig islandsk fiskerlandsby. 
Her møter vi 14-åringen Thor (Baldur Einarsson) som driver formålsløst rundt sammen med kompisen, Kristjan (Blær Hinriksson). 
Thor begynner å fatte interesse for jenter, men opplever at vennskapet til kompisen også holder på å endre seg. 

Kristjan får stadig større problemer med å finne seg til rette på småstedet, og det vi tidlig i filmen forstår går langsomt opp for dem begge, men ikke før helt mot slutten for Thor sin del: 
Kristjan er homofil. 

Norsk fotograf skaper atmosfære 

På noen måter er dette en historie vi har sett mange ganger før i oppvekstfilmer om unge homofile som kommer ut av skapet. 
Både Thor og Kristjan kommer fra dysfunksjonelle familier, der fedrene er problematiske, enten ved å være helt fraværende eller voldelige. 

Det som gjør historien annerledes er måten Gudmundsson innlemmer de unge i naturen og skaper lyriske øyeblikk som gir dem og oss pusterom fra den klaustrofobiske atmosfæren. 
De brutale, vakre omgivelsene som gir Tjor og Kristjan stor frihet, er også det som holder dem tilbake. 

Den norske filmfotografen Sturla Brandth Grøvlen utfører også her små mirakler når han filtrerer det spesielle islandske lyset, slik han gjorde i Stabukker som gikk på kino fjor. 
Men denne gangen er han enda mer malerisk når han går tett på tenåringenes ansikter og kropper og lar den omskiftelige himmelen over dem speile de voldsomme indre rivningene. 

Sterkt ensemble 

Mobiltelefonen har som kjent endret spillereglene for filmer om ungdom, og Gudmundsson har løst utfordringen ved å legge handlingen til sin egen ungdomstid. 
Her er ingen av de unge tilgjengelige for hverandre til enhver tid, og det gir dem en større frihetsfølelse når de søker seg vekk, som når Thor og Kristjan forsvinner på telttur med to venninner. 

Gudmundsson har satt sammen et imponerende ensemble ungdomsskuespillere som, om det finnes rettferdighet, vil være med å prege islandsk og nordisk film i årene som kommer. 
Selv i birollene står de sterke prestasjonene i kø, og nykommeren Ran Ragnarsdottir har i rollen som Thors søster en sjelden naturlig utstråling foran kamera. 

I de to hovedrollene utfyller Einarsson og Hinriksson hverandre på overbevisende måter, både fysisk og mentalt – den ene er kort og eksplosiv, den andre hengslete, mer atletisk og vanskeligere å lese. 

For lang film 

Det er ikke deres feil at Gudmundsson etter hvert får problemer med å balansere de to sentrale rollene. 
Det er Thor som er ment å være hovedrollen, men snart tar Kristjans basketak med egen seksuell identitet overhånd. 
Han fremstår som mer interessant enn Thor, men vi blir nødt til å betrakte ham på avstand. 

Her gjør Gudmundsson det litt vanskelig for seg selv og oss, og lengden på 129 minutter gjør det ikke noe bedre. 
Han burde sett på hvordan han kunne skape en bedre balanse mellom de to hovedpersonene og samtidig kuttet ned minst 20 minutter. 
Til tross for denne svakheten er det så mange kvaliteter i filmen at jeg aldri lot meg frustrere. 
Det sier mye om hvor mange strålende skuespillere det er i denne filmen. 
",1
"«Get Out»:Hypnotiserende grøss 

En grøsser om rasisme? 
Ja, det er mulig. 
Skrekkelig god er den også. 

Du kan se Get out som en advarsel om å stole på pene forstadsfruer som serverer deg te i lekkert porselensservise. 
Du kan også se den som en smart og intelligent grøsser om stereotypier og rasisme i USA. 

Ved siden av å by på bisarre scenarioer inspirert av The Stepford Wives (1975) og Gjett hvem som kommer til middag (1967), forteller Jordan Peele om hvor utilpass en afroamerikansk mann kan føle seg i selskap med en småborgerlig og privilegert hvit familie. 

Det hele starter med at Chris (Daniel Kaluuya) blir med sin hvite kjæreste Rose (Allison Williams) til familiens landlige gods. 
At ikke alt er helt som det skal i familien, aner man kjapt. 
Godsets afroamerikanske tjenerskap vandrer rundt som bisarre zombier. 
Familiens venner er en gjeng snålinger som kun vil snakke med Chris om hans rases fortreffeligheter. 

Men er det bare fordi Chris føler at han ikke hører hjemme her, eller er det fordi det er noe mystisk som foregår under den perfekte overflaten? 
Er Chris bare paranoid? 

Grøssende uhyggelig 

Regissøren leker med stereotypier – både om hvite overklassemennesker i Trump-klassen og afroamerikanere – og ikke minst om dine forventninger til hva som skal skje. 
Peel fremstiller begge sidene i rasismedebatten med ironisk snert som får deg som publikum til å tenke i tillegg til å bli skremt. 
Vi kjenner vel alle noen som sier «jeg er ikke rasist, men ...». 

På tross av at filmen strengt tatt befinner seg trygt i skrekksjangeren, er den likevel veldig morsom. 
Ikke fordi den spiller på vold i kombinasjon med humor, men fordi den er intelligent og leker med publikums forventninger. 

Get out er overraskende, og i likhet med den stakkars hovedpersonen har du ingen aning om hva som egentlig foregår under den perfekte overflaten. 
Hvem kan Chris egentlig stole på? 

Du holdes på pinebenken til siste slutt, og du får et par reale hoppe-høyt-i-stolen-øyeblikk på veien. 
De klassiske grøsserelementene er effektive, men det er den nifse stemningen og de zombieaktige afroamerikanske tjenerne som er mest skremmende. 

Get Out har vært vinterens store overraskelse i USA. 
Nå får den en bredere kinolansering, og det er bra. 
Filmen er spennende, original, morsom og grøssende uhyggelig. 
",1
"«Free Fire»:Skytedrama som absurd teater 

Britiske Ben Wheatley mikser spaghettiwestern, Tom & Jerry og gangsterfilm i en fornøyelig cocktail. 

Å lage en helaftens kinofilm om en kontinuerlig skuddveksling krever ikke bare god fornemmelse for logistikk, men også en god porsjon dumdristighet. 
Ben Wheatley har siden debuten Down Terrace vist en forkjærlighet for uortodokse historier innen velkjente sjangre, med kriminelle originaler og uventede, voldelig vendinger. 

Til å være en film som inneholder mer skyting enn noen annen jeg har sett, er Free Fire forbausende lite voldelig. 
Her har Wheatley og hans faste samarbeidspartner, hustruen Amy Jump, samlet et knippe skuespillere i et nedlagt varehus, og det er ikke lite de får ut av et så ribbet utgangspunkt. 

Ustoppelig skyting 

Det starter med en våpenhandel som skal finne sted inne i det nedlagte varehuset, en gang i 1978. 
En udisiplinert gjeng med våpenhandlere ruller ut noen nye automatvåpen som de håper IRA vil kjøpe, men noe går galt. 
Nøyaktig hva som går galt, glemmer vi fort, nettopp fordi årsaken er knekkende likegyldig. 

De to dummeste typene går plutselig løs på hverandre, etter et tidligere sammenstøt, og dermed er skytingen i gang. 
Og som du allerede vet, er det nok våpen å forsyne seg av. 
Jeg visste fra før at skytingen ville være det drivende i filmen, og fryktet det verste. 
Men til min forbauselse ble jeg stadig muntrere over det jeg så, etter som alliansene endret seg og dramaet minnet stadig mer om absurd teater. 

Lek med klisjeer 

Brie Larson er eneste damen i denne forsamlingen av trigger happy, korttenkte menn. 
På hver sin side står Sam Riley og Sharlto Copley som henholdsvis IRA-mann og tidligere sørafrikansk leiesoldat, mens Armie Hammer spiller en troløs mellommann. 
Wheatley har fremhevet Tom & Jerry som inspirasjonskilde, og rollefigurene jager hverandre med den samme herlige mangelen på taktisk kløkt. 

Hadde filmen tatt seg selv mer høytidelig, ville jeg kanskje skrevet at den berører menneskelig dårskap i sin ytterste konsekvens, men dette er en altfor underholdende lek med klisjeer til at jeg kan det. 

Det er vel bare Tarantino som har vist samme oppfinnsomhet i sin bearbeiding av amerikanske sjangerklisjeer; med kostymer som snytt ut av American Hustle og en teatral fremstilling av våpenbruk som er en spaghettiwestern verdig, holder Wheatley distansen helt ut. 
Men jeg savnet replikkvekslinger som kan matche skuddvekslingene, og det er her Wheatley kommer til kort overfor Tarantino: 
Du vil ikke huske en eneste replikk fra denne filmen. 
",1
"«Æresborgeren»:Virkelighetslitteraturdebatten – the movie 

Morsomt og smart om liv og litteratur. 

Hadde jeg ikke visst bedre, ville jeg ha trodd at denne filmen er laget som et subtilt svar på debatten om virkelighetslitteraturen som har hjemsøkt vårt land det siste halvåret. 

Den kommer uansett som bestilt. 
Og den er praktfull. 

Oscar Martínez spiller en forfatter ved navn Daniel Mantovani som tidlig forlot landsbyen sin i Argentina, flyttet til Europa og skapte seg et navn. 
I en alder av noen og seksti år får han nobelprisen. 
I takketalen sier han rett ut det mange nobelmottagere må ha tenkt, nemlig at han heretter mer eller mindre er ferdig som forfatter, for når etablissementet omfavner en på denne måten, er det kroken på den kunstneriske døren. 

Fem år senere har Mantovani ikke skrevet et ord, men blitt en ettertraktet æresdoktor og litterær dignitær. 
Han oversvømmes av invitasjoner, men er matlei – helt til en invitasjon fra landsbyen han forlot dukker opp. 
De vil gjøre ham til æresborger. 

Ekstremt velspilt fortelling 

Dette blir en til tider direkte herlig reise tilbake til det småborgerlige og innestengte som han intenst hatet den gangen og som han fortsatt hater. 
Men samtidig kan han ikke dy seg. 
Han vil gjerne se seg om i det han en gang kom fra og noe i ham vil også hylles av disse menneskene som han ser på som enkle. 

Han møter gamlekjæresten, kompisen og et stort bakland av figurer som har lest bøkene eller bare hørt om ham og som i utgangspunktet syns det er stas at landsbyen har fostret en mester. 
Mantovani både vil og ikke vil være deres likemann. 
Naturligvis går det til helvete. 
Men det går til helvete på en tiltrekkende måte. 

Martínez spiller utsøkt i alle scener, og omtrent samtlige biroller er finslepne i sin menneskelighet. 
De stråler ut klosset velvilje som etter hvert vris til åpen forakt. 
For hva er det Mantovani har skrevet om? 
Jo, det er naturligvis landsbyen. 
Alle romanene foregår der. 
Han forlot landsbyen så snart han kunne, men den forlot aldri ham. 
Og han har pisset på den, slik for eksempel Elfriede Jelinek og Thomas Bernhard alltid anklages for å pisse på Østerrike, og slik Knausgård og Vigdis Hjort anklages for å misbruke folk rundt seg. 

Hva er litteraturens opphav og hva er dens mening, og hvor langt kan man gå? 
Kan man hevde at litterære karakterer som folk kjenner igjen bare er påfunn? 

Æresborgeren er rett og slett en sjeldent smart historie som kombinerer en stor filosofisk diskusjon med jordnær komikk i en ekstremt velspilt fortelling. 
",1
"«Ghost in the shell»:Blek kopi av ikonisk japansk film 

Å lage en kopi av den originale japanske animasjonsfilmen, er ingen god idé. 

I 1995 lagde Mamoru Oshii animasjonsfilmen Ghost in the shell. 
Filmen var forut for sin tid, omhandlet visjonære ideer om fremtidens mennesker, noe som gjør den til en av science fiction-sjangerens klassikere. 

Da det ble kjent at Hollywood ville lage en ny versjon med Scarlett Johansson som kyborgen med en menneskelig hjerne, kom anklagene om typisk «hvitvasking». 
Det skal sies at det er litt komisk at den eneste som snakker japansk i filmen er regissør- og skuespiller-legenden Takeshi Kitano, men det er ikke det største problemet. 

Skal det være et poeng å lage nye versjoner av gamle klassikere, må de enten tilføre noe nytt eller være en bedre film. 

Rupert Sanders versjon er flott å se på med grandiose spesial effekter, men dessverre er den både langdryg og litt kjedelig. 
Heldigvis er den ikke så sjelløs som hans forrige film, den seige Snow White and the Huntsman. 

Tro mot originalen 

Sanders har skapt en flott versjon av fremtidens storby. 
Det er morsomt å beundre estetikken en stund, men du får raskt følelsen av at du har sett det meste før. 

Har du Oshiis film friskt i minne, blir det raskt klart at det er svært lite som er originalt her. 
For et nytt publikum kommer nok Sanders film til å underholde på et overfladisk plan med mye action og godt koreograferte sekvenser, men den kan ikke måle seg med smarte science fiction-filmer som The Matrix (1999) eller Ex Machina (2014). 

2017-versjonen er faktisk forbløffende tro mot originalen. 
Mange av sekvensene er gjenskapt i sin helhet, som slåsskampen i vannet og edderkopptanksen. 
Det er nok ment å være en hommage til den gamle filmen, men scenene fremstår heller som bleke kopier. 
Det hadde vært bedre om Sanders ikke hadde sett bakover, men konsentrert seg om å skape sin egen versjon og minneverdige øyeblikk, for å snakke i filmens egne metaforer. 

Eye candy for fansen 

Ghost in the shell handler til syvende og sist om hvordan teknologi kan brukes til å endre oss som menneskerase. 
De filosofiske elementene er lettbent behandlet, og det er effektmakeriet som er hovedfokus. 
Det er i det minste pent å se på. 

Sanders bygger riktig nok ut karakterene og det er ikke negativt. 
Majors handlinger forklares og settes dermed inn i en større kontekst. 
Fokuset er hovedpersonens søken etter egen identitet og minner. 
Dermed tar filmen seg opp etter hvert som du blir mer kjent med karakteren. 

At kamera elsker den trikotkledde kroppen til Scarlett Johansson, kommer vel ikke akkurat som en overraskelse. 
Den eneste funksjonen de utbroderte scenene har er å være «eye candy» for den delen av publikum som setter pris på slikt. 
Det kommer sikkert til å sørge for klingende mynt i kassen. 
Johansson er en god actionheltinne, selv om hennes forsøk på å bevege seg som en robot er mest komisk. 

Ghost in the shell har store vyer, og som en actionfylt eventyrfilm er den underholdende nok. 
Dessverre mangler den sjel og emosjonell effekt som kunne gjort den til en virkelig god film. 
",0
"Spillefilmen som hugger løs på den norske hyttedrømmen
Billedkunstner Jorunn Myklebust Syversens spillefilmdebut Hoggeren gir et sammensatt bilde av vårt forhold til natur. 

Å dra på hytta har en helt spesiell plass i norsk forestillingsverden. 
Ute i naturen er vi friere, lever enklere og mer naturlig, tenker vi gjerne. 
Men er det så enkelt? 

Tenkepauser 

Hovedpersonen Anders (Anders Baasmo Christiansen) er et bymennesket med litterære ambisjoner og mastergrad i sosiologi, men etter flere mentale smeller trenger han en pust i bakken. 
Derfor han har søkt tilflukt på det naturnære familiestedet i Hallingdal, hvor foreldrene hans bodde. 

Det er mye undertrykt frustrasjon som skal ut. 
I åpningsscenen møter vi ham i skogen: 
Han hugger løs på tre etter tre som om de var hans verste fiender. 

Planløs hugst 

I nærheten av foreldrenes gård lever hans slektninger fortsatt et praktisk liv som bønder. 
Onkelen mener Anders er en idiot som hugger trær på måfå. 
Det formålsløse i huggingen provoserer dem som lever av og i naturen. 

Hoggeren gjør dermed synlig en friksjon mellom bymenneske og bonde som har dype røtter i norsk kultur og historie. 

Nasjonsbygging 

Om vi spoler tilbake et par århundre, ser vi forgjengere til Anders i maleren Johannes Flintoe, som malte idyllisk stølsliv. 
Men også forfattere som Maurits Hansen og Claus Pavel Riis som beskrev det norske landskapets forbindelse med folkesjelen. 

Hos dem alle er naturen underordnet nasjonsbyggingen og landskapet som noe vi oppsøker for å oppleve noe særegent eller leve sunt og enkelt. 

Naturstudier 

Disse store, historiske, linjene justeres ned på mikroplan i Hoggeren. 
De forskjellige stadiene i filmen kan betraktes som kritiske studier av norsk natur som idyll eller terapi. 
Ved å spille by og land ut mot hverandre med familiedramaet som linse, får vi mulighet til å tenke over spenninger i vårt forhold til natur også. 

Men det finnes en lengsel hos Anders som har med en annen type naturopplevelse å gjøre. 

Dvelende omsorg 

I flere dvelende scener strekker han seg mot naturen på måter som hverken har med rekreasjon eller skjønnhetsopplevelser å gjøre, men ydmykhet og omsorg. 
I en av dem hengir seg til den enkle opplevelsen av saktmodige kuer. 

Frustrasjoner og motsetninger erstattes, i det minste for et øyeblikk, av nysgjerrighet og undring fremfor en flokk kyr. 

Kuenes verden 

Anders Baasmo Christiansen briljerer her: 
Gjennom kropp og ansikt blir det tydelig at Anders ønsker å komme i kontakt med en annen virkelighet enn sin egen, der han forsiktig klapper en av kuene på hodet. 

Ved å la ham strekke seg mot dyrets verden belyser Myklebust Syversen et aspekt ved naturopplevelsen som går lenger enn den stereotype hytteidyllen. 

Naturens langsomhet 

Regissøren gjør oss oppmerksom på at det i oppmerksomme møter med verden alltid vil kunne skje noe annet, noe mer, enn det som kan forklares gjennom kulturhistoriske analyser eller «lading av batteriene» på hytta. 
Vi må bare være årvåkne, nysgjerrige. 

Kanskje naturen er et egnet sted for disse opplevelsene, siden det går langsommere der? 

Bred horisont 

Kanskje vi faktisk finner en enkelhet på hytta, eller i naturen, men at den ligger i vår evne til å se en større virkelighet enn vår egen? 
Om vi ser på en ku i stedet for å tenke på egen helse eller hvile, vil det i hvert fall kunne skje noe som har med erkjennelse å gjøre, mer enn velvære. 

Hoggeren gir uansett en bred horisont å tenke hytteturen innenfor. 
Vi beveger oss fra motsetninger med historisk resonans til det helt enkle, som har mer med tilstedeværelse å gjøre enn analyse. 

Jeg håper virkelig Myklebust Syversen fortsetter å lage spillefilmer, for dette er en svært overbevisende og spennende debut. 

Utstillinger verdt å få med seg denne uken: 
",1
"«Oskars Amerika»:Nydelig feelgood-film 

Det er godt å se at barnefilm også kan være god film. 

Oskars Amerika er en av de fineste barnefilmene denne anmelderen har sett på lenge. 
Den behandler alvorlige temaer med omhu og humor. 

Regissør Torfinn Iversen har bygd videre på sin egen kortfilm Levis hest fra 2011. 
Filmen er bygget på en original historie, og tar opp temaer som ensomhet, utenforskap og ustabile voksne. 

Oskar (Odin Eikre) fyller 10 år, men har ikke invitert noen i sin egen bursdag. 
Han elsker moren sin, Isabel (Marie Blokhus), men blir stadig mer klar over at han er den voksne i forholdet. 
Isabel fester og drikker. 
Det topper seg da han en morgen finner henne fordrukken utenfor inngangsdøren. 

Cowboydrømmen 

Oskar drømmer seg bort fra virkeligheten og lengter etter livet på prærien. 
Westernhelten og den ensomme cowboyen er idealet. 
Den tøffe, heltemodige, lojale og frihetssøkende helten som takler alle vanskeligheter fra toppen av hesteryggen. 
Det er bare synd at livet ikke er like enkelt. 

Oskar sendes på sommerferie til den strenge bestefar Helmer, spilt av Bjørn Sundquist, som leverer nok et finstemt portrett. 
Her får Oskar tak over hodet, mat i magen, men ingen emosjonell trøst. 
En dag møter han den voksne Levi (Jørgen Langhelle), som mentalt er en enkel sjel, samt Levis beste venn: 
En nærsynt, liten hvit hest. 

Ustabile voksne 

Oskar er omringet av voksne som enten ikke greier å ta ansvar eller ikke makter å gi ham følelsesmessig trygghet. 
Han er et barn som går for lut og kaldt vann. 
Øvrigheten, representert ved politiet, fremstår som krefter som truer Oskars tilværelse. 

Selv om temaene i filmen er alvorlige, er de fortalt med glimt i øye og mye humor. 
Mange scener er ispedd absurde og gode innslag, som da Levi har laget briller til Hesten. 

Regissør Iversen skildrer også vennskapet mellom Oskar og Levi med kløkt. 
Vennskap mellom en voksen og et barn kan lett bli feiltolket, men her er det bare fint. 
Det er de to outsiderne mot verden. 
Iversen har tegnet et varmt portrett av et vennskap mellom to umake personer. 

Flott skuespill 

Iversen ruller opp sin historie i et rolig tempo. 
Han forhaster seg ikke, men filmen drar deg likevel raskt inn i sitt univers. 
Det er lett å bli revet med av Oskars drømmer og lengsler. 

Jørgen Langhelle er god som Levi, men det er Odin Eikre som er filmens stjerne. 
En skulle ikke tro det er debutfilmen hans. 
Han har en varm og fin utstråling samtidig som han får frem Oskars sårhet i en verden han ikke alltid forstår. 
Kjemien mellom de to er veldig god. 
Sammen med den lille, rare hesten er de filmens samlende, lune humorelement. 

Det er også morsomt å se en barnefilm som har en åpen slutt man kan tolke fritt. 
Her er det ingen påtvungen og klein god moral. 
Det er modig i en verden hvor det meste kommer med en fasit. 

Oskars Amerika er en flott familiefilm og en ekte feelgood-film om alvorlige temaer. 
",1
"«Kjempen»:Original skildring av utenforskap 

Johannes Nyholms debutfilm kommer som en frisk bris fra Sverige. 

En amerikansk anmeldelse av Johannes Nyholms Kjempen kalte den for ”the strangest underdog sports movie of the year”. 
Men dette er ingen sportsfilm, og den er heller ikke spesielt rar. 
Nyholm anvender bare utradisjonelle virkemidler til å nå frem med en empatisk fortelling om utenforskap som alle vil kunne forholde seg til. 

Rikards store lidenskap er kulespillet boule (også kalt petanque). 
Det som bidrar til hans utenforskap er imidlertid ikke denne marginale sportsgrenen, men hans ansikt og hode som er sterkt preget av voksende svulster. 
Muligens lider Rikard også av autisme, men det er utseendet som isolerer ham. 

Vi har kommet langt siden ”elefantmannen” John Merrick ble vist frem på sirkus, udødeliggjort i David Lynch sin klassiker Elefantmannen. 
Her blir Rikard tatt vare på i en omsorgsbolig, men det gjør ikke smerten han lever med noe mindre. 
I filmens første minutter introduseres vi for det spesielle indre landskapet som Rikard både hjemsøkes av og finner trøst i. 
Det er et univers der han tar kontrollen og kan få tilbake moren som har stengt seg inne i leiligheten sin. 

En utenforstående i fellesskapet 

Det er også her Nyholm viser sin klasse som filmskaper. 
Når han skal skildre Rikards mor, som lider av en psykose og ikke vil se sønnen, tyr han til poesi og luftig avstand. 
Den håndholdte kamerastilen som Rikards hverdag skildres med, er her erstattet av flere mer stillestående tablåer, det er som vi ofte ser den versjonen av henne Rikard forestiller seg. 
Det forhindrer at filmen trekkes ned av en tung sosialrealisme. 

Det er Rikards følsomhet og indre liv som er filmens fremste anliggende, selv om han ikke er lett å komme innpå. 
Vi må ofte gjette oss til hva han føler og hvor mye han tar innover seg. 
Det som gjorde Elefantmannen så effektfull, var den sjokkerende kontrasten mellom Merricks brutale utseende og den forfinede sensitiviteten. 
Rikard har kanskje et svakere nærvær, vi vet ikke alltid hvor vi har ham. 
Men han er i større grad en del av fellesskapet og et av filmens høydepunkter er hans bursdagsfeiring i omsorgsboligen. 

Et vesentlig nordisk talent 

En forutsetning for filmens univers er at spesialeffektene og ikke minst sminken ikke tiltrekker seg feil oppmerksomhet. 
Fagfolkene Love Larson og Eva von Bahr behersker denne balansegangen perfekt, mimikken og nyansene i Rikards oppblåste ansikt fremstår troverdig. 
Christian Andren har aldri medvirket i en spillefilm før og han oppnår mye med lite i hovedrollen. 
Spillet er enkelt, men det er presist og overbevisende. 

Nyholm bruker amatører i svært mange roller og det forsterker troverdigheten, i tillegg til at det er befriende å se så mange nye ansikter. 
Det er bare Johan Kylén som kan gjenkjennes fra tidligere filmer, i rollen som Rikards beste venn. 

Filmens fremste styrke er likevel ikke at skuespillet fungerer godt, men måten filmen er utformet på. 
De av oss som husker kortfilmen Las Palmas vet hvilken original Johannes Nyholm kan være, og her får vi en historie om utenforskap som ikke ligner noen annen. 

De to parallelle tilstandene i filmen nærmer seg hverandre gradvis, og i det som kan virke som filmens største innrømmelse overfor konvensjonene, blir Rikard til en ”kjempe” under den nordiske finalen i boule. 
Men en film om personlig triumf er det ikke, selv om Bjørn Olssons eminente Morricone-inspirerte musikk kan gi inntrykk av det. 
Nyholms holdning er for tvetydig til det 
",1
"«Life» er «Gravity» med monster
Har du støv fra Mars? 
Oppbevar det for Guds skyld i vakuum. 

Første film jeg så av Daniel Espinosa var Babylonsjukan i 2004. 
Da var han syvogtyve og angrep samfunnets konsumentkrav med sjarmerende bravur. 
Seks år senere sto han bak braksuksessen Snabba Cash, og nå spiller han altså i Hollywoodligaen, filmens hyperkommersielle førstedivisjon. 
Der er fallhøyden større og det både skal og må være lettere å bli avslørt på sine mangler. 

Visuelt forsøker Life å være en slags Gravity, og den klarer det også, langt på vei, selv om den poetiske kameraføringen og de fantastisk troverdige effektene er vanskelig å matche fullt ut. 
Men vi får likevel rikelig med eggende bilder av romstasjonselementer i bevegelse, med jorden i bakgrunnen, akkurat slik vi liker det. 

Moderne «Alien» 

Historiemessig forsøker Life å være en moderne Alien. 
Tittelen Life henviser til en organisme som mannskapet på romstasjonen finner i jordprøver fra Mars. 
Først er den harmløs og søt, deretter betraktelig mindre av begge. 
Organismen får etter hvert såpass tydelige Alien-likheter at Life-skaperne burde betale royalties både til manusforfatterne og til etterkommerne av kunstneren H.R. 
Giger som i sin tid designet den. 

Originaliteten i ideen er kompromittert fra første stund. 
Det betyr ikke at historien er svak. 
Den er tvert imot spennende og nervepirrende, spesielt er scenen hvor monsteret første gang viser hva det kan, glimrende. 
Men hvis Alien skal være rettesnor, må det sies at Life har betraktelig svakere karakterer, og ikke minst er samtalene i stille-før-stormen-partiene av filmen patetiske. 
De ser ut til å være skrevet av noen som ikke bryr seg, eller noen som har lært hvordan man snakker fra film og ikke fra livet selv. 

Skuespillet er helt på det jevne. 
Jake Gyllenhaal har for eksempel ikke riktig noen oppgave utenom å være Jake Gyllenhaal. 
Hiroyuki Sanada utmerker seg. 
Filmen er likevel en heftig berg- og dalbane-tur og hvis dere går og ser den, ligger det an til en oppfølger. 
",1
"«Mysteriet i Slack Bay»:Kannibalisme, innavl og ren galskap 

Absurd, men ikke spesielt morsom svart komedie. 

Tar du litt burlesk, noe magisk realisme, en krimgåte og sper på med sosiale forskjeller, sitter du igjen med Bruno Dumonts overflødighetshorn av en film. 

Regissøren fortsetter med den samme typen bisarr humor han introduserte i miniserien P'tit Quinquin (2014). 
Der startet det hele med at et drapsoffer ble funnet inne i magen på en ku. 
I Mysteriet i Slack Bay har personer forsvunnet uten et spor – de har ikke engang etterlatt seg et lik. 

Året er 1910, og den fattige familien Brufort plukker skjell for å overleve. 
Overklassefamilien Van Peteghem ankommer sitt sommerhus inspirert av et egyptisk tempel. 
På lasset følger en nevrotisk husfrue, en ektemann med pukkelrygg og hans gale søster. 

Vulgær og grotesk 

På toppen får du også noe som kan ligne på samfunnskritikk. 
Å skildre arbeiderklassen med brutalitet og overklassen som en forfinet elite, er en klisjé, og regissøren fremstiller begge negativt gjennom et kaleidoskop av surrealisme og absurde hendelser. 
Hvem som er mest gærne her, er sannelig ikke godt å si. 

Du skjønner raskt at det skjuler seg noe brutalt og ekkelt under overflaten som involverer både kannibalisme og innavl. 
De to som skal prøve å nøste opp i det hele, er en overvektig politisjef og hans unge assistent. 
De får en til å tenke på Helan og Halvan ispedd en dose håpløs Hercule Poirot. 

Mysteriet i Slack Bay er motvekten til den sofistikerte og elegante franske filmen. 
Du får mange fantasirike og snodige opptrinn, men filmen er litt vel lang, og det blir for mye galskap. 
Mange av påfunnene er ikke spesielt morsomme. 
Etterhvert blir du lei av knirkelyden den overvektige politietterforskeren etterlater seg hver gang han går på stranden. 

Filmen er vulgær, smakløs, med mye kroppslig humor, til tider grotesk, og den er ikke for alle. 
Dette er nok en film du enten liker eller hater, men den er i alle fall et festlig og originalt bidrag til filmmangfoldet på kino. 
",0
"«Dødsårsak: ukjent»:Bør bli pensum for både leger og lekfolk 

Viktig og skremmende om legemiddelindustriens makt. 

Leser du det som står på pilleesken legen din har skrevet ut til deg? 
Mange av oss svarer nok nei på det spørsmålet. 
Vi stoler på at legene vet at medisinen de skriver ut resept på er trygg. 
Hva om virkeligheten er en helt annen? 

I 2005 dør Anniken Holes søster, Renate, bare 35 år gammel. 
Hun var diagnostisert med schizofreni og gikk på en cocktail av antipsykotisk medisin. 
Dødsårsaken var ukjent. 
Ingen, heller ikke psykiateren hennes, visste at en aldri så liten bivirkning kunne være ventrikulær takykardi/fibrillasjon eller plutselig død på godt norsk. 

Det ble starten på en jakt på hvem som kan stilles til ansvar. 
Hvem er det egentlig som har kontroll på den farmasøytiske bransjen, en av verdens største industrier? 
Styrer pengene alt? 
Kan medisiner slippes ut på markedet før man vet at de er trygge? 
Er vi mennesker forsøkskaniner? 

Angår oss alle 

Hoel tar fatt i store spørsmål. 
Utgangspunktet for filmen er både nært og personlig, men resultatet er en film som angår oss alle. 
Gjør legemiddelindustrien oss sykere enn vi egentlig er? 
Dikter de opp diagnoser på følelser og reaksjoner som i bunn og grunn er det som gjør oss menneskelig? 

Temaet er kontroversielt, og det er nok ikke overraskende at Hoel ikke fikk personer fra de store selskapene som Pfizer, Eli Lilly og AstraZeneca i tale. 
De forblir tause gjennom filmen. 
Det er en journalistisk svakhet, og Hoels fremstilling kan kritiseres for å være ensidig. 

Det er klart at regissøren har en agenda. 
Hun dveler ikke ved konspirasjonsteorier, men forsøker å finne frem til en sannhet. 
Samtidig er mye av informasjonen i filmen kjent dersom du har fulgt med på store søksmål i USA. 
Hun greier likevel å få frem et oversiktlig og skremmende bilde av de sterke og korrupte båndene som eksisterer mellom politikere, byråkrater og de store farmasøytiske selskapene. 

Like spennende som en god thriller 

Hoel går også langt i å påstå at ideen om at årsaken til alvorlig depresjon skyldes kjemisk ubalanse, ikke har vitenskapelig hold. 
Det er denne tanken som ligger til grunn for de fleste medikamentene som er på markedet i dag. 

Hvorvidt Hoel har rett i alle sine påstander, må du gjøre deg opp din egen mening om. 
At Dødsårsak: ukjent er en utrolig spennende og fascinerende film, er uansett sikkert. 

Hoel tar i bruk tradisjonelle metoder for den gravende dokumentarfilmen. 
Hun bruker skjult kamera, forskningsrapporter, konfronterende intervjuer, tilbakeblikk og noen drømmende rekonstruksjoner. 
Historien, som starter i det nære, omhandler til slutt et globalt fenomen. 

Hun bygger opp filmen som et intrikat puslespill, og den er like spennende som en god thriller. 
Som publikum blir du dratt inn i en kynisk verden hvor det står milliarder på spill, og et menneskeliv og en enkeltskjebne ikke betyr noe som helst. 

Dødsårsak: ukjent er en konfronterende, sterk, viktig og etterforskende dokumentar som bør være en øyeåpner for både pasienter, pårørende, leger og politikere. 
",1
"«Moderne kvinner»:Ambisiøst om brytningstid 

En original film om intet mindre enn det tyvende århundrets amerikanske kvinner. 

Den forrige filmen til Mike Mills var en lett omskriving av hvordan hans egen far kom ut av skapet i godt voksen alder. 
Når han nå vil fortelle sin mors historie, har han gjort det ekstra vanskelig for seg, i hvert fall fra et fortellerståsted. 

Det er vanskelig å si hvem sin historie som fortelles i denne uortodokse oppvekstfilmen, men tittelen er talende nok: det er tre viljesterke kvinner som er de drivende aktørene i denne fortellingen, og selv Mills sitt alter ego, 15-åringen Jamie (Lucas Zumann), som introduseres som en mulig hovedperson, lar seg først og fremst definere gjennom dem. 

Overgangen til 80-tallet 

Vi er i Santa Barabara, California, i 1979. 
Syttitallets motkultur er i ferd med å ebbe ut til fordel for en mer aggressiv punkbevegelse og Jamie befinner seg midt i denne forvirrende overgangen. 
Hans liberale mor Dorothea (Annette Bening) er et produkt av den seksuelle revolusjonen, men sliter med å forstå den nye tidsånden (”vet de at de ikke kan spille”, spør hun uten ironi under en konsert med et new wave-band). 

Når Jamie nesten dør i en farlig lek med noen kompiser, får moren nok av den nye tidens nihilisme. 
Hun ber derfor de to unge kvinnene Abbie (Greta Gerwig) og Julie (Elle Fanning) om å fungere som rådgivere for sønnen. 
Det leder til noen kostelige scener som i de fleste andre oppvekstfilmer ville blitt melket for alt de er verd, ikke minst i forhold til sex. 

Bening i storform 

Men Mills har andre planer. 
Det er ikke Jamies opplevelser som står i sentrum, men hvordan disse kvinnenes bevissthet påvirker ham. 
Han leser ”Kvinne, kjenn din kropp” og begynner å snakke om kvinners orgasme, noe som gir moren enda flere bekymringer. 
Jamie, Julie og Abbie er unge, flytende størrelser som driver av gårde med strømmen, mens filmens egentlige hovedperson, moren, står alene på en øy i dette stormfulle havet. 
Det er både vakkert og trist. 

Når Jamie introduserer moren i starten av filmen, er det som en overlevende fra depresjonen på 30-tallet. 
Når filmen slutter, er hun fortsatt en gåte for ham og oss. 
Hun er tøff og føyelig, intellektuell og folkelig, nysgjerrig og fordomsfull – kort sagt, hun er formet av alle de brytningene som har preget det tyvende århundret (den amerikanske tittelen er 20th Century Women). 

Det er Benings fortjeneste at rollen løftes opp fra denne symbolske funksjonen til en av kinovårens mer interessante kvinneskikkelser. 
Det er en komplisert rolle å forløse, for hun er ment å være vanskelig å lese, men Bening makter å holde på vår interesse. 

Sjeldne kvaliteter 

Som en allvitende forteller hopper Mills mellom rollefigurene, lar de slippe til med sin fortellerstemme, før han i neste øyeblikk gir oss bruddstykker av selve tidsepoken. 
Det kan iblant virke desorienterende. 
Her får vi se Gerald Fords famøse snubling ned en flytrapp, Jimmy Carters dypt pessimistiske tale om rikets tilstand som beredte grunnen for Reagans nyliberale optimisme. 

Musikken er en gave for de av oss som ble rebelsk anlagte tenåringer i løpet av 1980-tallet: The Clash, Talking Heads, Suicide, Raincoats er alle med. 
Jeg vil alltid være svak for filmer som har White man in Hammersmith Palais og In a sentimental mood som sentrale låtvalg. 
Men summen av alle disse bruddstykkene er ikke så virkningsfullt som jeg skulle ønske. 

Mills oppnår sitt mål om at vi skal merke og reflektere over tiden som er gått i disse rollefigurenes liv, ja, noen ganger lykkes han med å få oss til å føle tiden som går når den faktisk utspiller seg på lerretet – en sjelden kvalitet. 
Men den kalkulerte avstanden til rollegalleriet har sin pris. 
Noen ganger er ikke Mills sitt eget filmatiske blikk sterkt nok og da savnet jeg Benings tilstedeværelse. 
Men som oppvekstfilm er dette en av de mest ambisiøse variantene vi vil få se på kino i år. 
",1
"«Ishavsblod»:Iskaldt grøss 

Glimrende og opprørende norsk dokumentarfilm. 

Min farfar var fangstmann på Svalbard før annen verdenskrig. 
Da han ble gammel og dement, var det minnene fra overvintringene på Svalbard som levde sterkest i hukommelsen hans. 
Ishavssuget, kaller mannfolkene i denne filmen det; lengselen og driften etter å reise til ishavet to måneder hvert år. 
De er mannskap på Norges siste selfangstskute, «Havsel». 
I filmen følger vi dem på det aller siste toktet, som fant sted i 2015. 

Utdødd fangstkultur 

Filmen er en «feel-good»-fremstilling av en barsk livsstil preget av kameratskap og hardt arbeid i ugjestmild natur. 
Vi gis et sjeldent innblikk i en nå utdødd fangstkultur. 
Etter 200 år med norsk selfangst, sluttet norske myndigheter å subsidiere fangsten i 2015. 
Nå jakter ingen på sel mer, og i år er skuta «Havsel i Barentshavet for å drive med oljevernberedskap. 

Brutal isbjørn 

Noen vil sikkert vegre seg for å se filmen fordi de vil skåne seg selv fra å se seljakt. 
Avlivingen er imidlertid filmet på avstand og oppleves ikke som frastøtende. 
Da er det trolig en annen scene som vil opprøre publikum mer; nemlig skildringen av måten en i mannskapet får sparken på. 
For landkrabber med trauste jobber, fremstår den brå avskjedigelsen som litt vel ramsalt. 
Brutal er også scenen der en isbjørn leker med en halvdød selunge. 
Bildene av rovdyrets dødslek griper som en klo rundt hjertet. 

Viktig miljøvekker 

Det største, men underliggende, dramaet i filmen er imidlertid jakten på havisen. 
Der det før var is, er det nå åpent hav. 
Dette «såret» i naturen vitner om en høydramatisk miljøendring. 
Mannskapet på «Havsel» forteller at det i løpet av de ti siste årene har smeltet så mye is, at de nå må reise dobbelt så lenge før de finner den. 
Det gjør filmen til en viktig vekker og et iskaldt miljøgrøss. 

Imponerende foto 

De to regissørene, Trude Berge Ottesen og Gry Elisabeth Mortensen, har vært om bord i «Havsel» i to måneder, og de har dratt inn en imponerende fotofangst. 
Det flotteste i filmen er alle naturbildene. 
Det er fascinerende å se på når mannskapet spenstig hopper mellom isflak i drift. 
Det er også et enestående syn når mektige naturkrefter presser havisen sammen til duvende fjell. 
Disse bildene føles så levende at man nærmest blir sjøsyk av dem. 

Fargerike personligheter 

Mannskapet består av elleve menn og én kvinne. 
Regissørene har særlig valgt å fokusere på den patriarkalske skipperen Bjørne som har drevet selfangst i over 40 år, den unge alfahannen Espen som vil videreføre fangsttradisjonen etter sin bestefar, og skårungen Håkon som er på sin første tur. 
Det skurrer imidlertid litt når skårungen ankommer båten med trillekoffert og sier at han ikke vet hva et oljehyre er. 
Det er nesten så man lurer på om det er filmskaperne som har invitert unggutten med på turen for å få en «god historie». 

Godt skrudd sammen 

Ishavsblod løftes på et hav av vakre bilder, og historien er like godt skrudd sammen som havisen en gang var. 
Filmen kunne imidlertid med fordel vært klippet ned ca. 15 minutter. 
Det er med filmskapning som med selfangst; man må «kill some darlings». 
",1
"«Kvinne, ukjent»:Viktig, men ikke god nok 

Filmer om Europas dårlige samvittighet bør være hakket skarpere enn dette. 

Den nakne og harde realismen til de flere ganger prisbelønnede filmbrødrene Jean-Pierre og Luc Dardenne, fungerer ofte som en oppvekker og en humanistisk vitamininnsprøytning. 
Der andre vil underholde og være smarte, forsøker Dardenne-brødrene å skildre tingene som de er. 
De kan kanskje sies å være de belgiske slektningene til filmskapere som britiske Mike Leigh eller Ken Loach, selv om Dardenne-brødrene sjelden eller aldri tar seg bryet med å skildre noe glimt i øyet – et faktum som for øvrig også kan sies å bidra til kvaliteten deres. 

Men det er ikke alltid de treffer. 
Med Kvinne, ukjent, leverer de en til dem å være relativt svak film. 
Ikke en dårlig film. 
Men langt fra like god som deres beste. 
Intensjonen er som alltid god. 
Verden brenner, Europa slites i filler av debatten om flyktninger eller ikke flyktninger. 
Hva gjør Dardenne-brødrene? 

Besatt av den døde 

Jo, de går til grasrota og skildrer en ung, idealistisk lege i Liège. 
Jenny Davin (godt spilt av Adèle Haenel og den viktigste grunnen til å se filmen) ignorerer en ringeklokke etter kontortid og skjønner senere at det kostet et liv. 
Jenny var egentlig på vei inn i en god jobb på et fancy legesenter, men ombestemmer seg og blir i stedet værende på den enkle klinikken i forstaden, hvor trygdede, eldre og folk uten papirer kommer. 
Jenny blir besatt av å finne ut hvem den døde er og hva som skjedde. 

Den avskallede Dardenne-stilen kler stoffet godt. 
Det er endeløse rekker av telefoner, dørtelefoner, stygge rom og oppganger og fortauer, alltid med lyden av omgivelsene godt skrudd opp. 
Ingen musikk, ingen emosjonelle krykker å støtte seg til. 
Alt dette er som normalt og vel og bra. 
Men Jenny blir for god. 
Hun flytter inn på den vesle legeklinikken sin uten annen synlig grunn enn at historien skal flyte bedre. 
Hun hjelper til høyre og venstre. 
Det som blir tydelig er at det belgiske helsevesenet på mange måter ser ut til å fungere bedre enn det norske. 
Hvilke norske fastleger drar daglig på hjemmebesøk etter kontortid for å skifte bandasjer på diabettessår eller trøste en kreftpasient? 

Det som også blir tydelig er at intrigen som Dardenne-brødrene forsøker å spinne blir for trang. 
Jeg tror ikke på karakterene eller på måten historien utvikler seg på. 
Både Jenny og andre forstår og innrømmer egne svakheter altfor lett. 
Men Adèle Haniel er en god skuespiller. 
Og filmen inviterer til en potensielt interessant diskusjon om man bør slippe unna med mindre skarpt håndverk hvis verket handler om noe veldig viktig. 
Jeg er ganske, men ikke helt, sikker på at svaret er nei. 
",1
"«Skjønnheten & udyret»:Det er fortsatt skjønnhet i udyret 

Emma Watson redder denne overdådige versjonen av Disneys animasjonsklassiker fra å gå helt av skaftet. 

Det er vel bare Disney som kan finne på å lage en live action-versjon av en tidligere animasjonsklassiker. 
Du skal være sikker på din egen ikoniske status for å slippe unna med det. 
De av oss som husker animasjonsklassikeren og musikalen fra 1991 som denne filmen er basert på, vil naturlig nok være en smule skeptiske. 
Men regissør Bill Condon, kjent for musikalen Dreamgirls og to filmer i Twilight-sagaen, makter å skape et univers som både er tro mot originalen og samtidig står ganske støtt på egen bein. 

Belle som empatisk tøffing 

Å adaptere historien, opprinnelig et fransk eventyr fra 1700-tallet, er en krevende balansegang. 
En ung kvinne som forelsker seg i ”mannemonsteret” som holder henne fanget, er kanskje ikke hva vi ønsker at våre døtre skal leve seg for sterkt inn i. 
Men Condon får uvurderlig drahjelp fra Emma Watson som i hovedrollen er blitt en smart og empatisk tøffing. 

Som bokelsker og outsider i den trangsynte franske landsbyen fremstår hun her som en leder for en mer tolerant verden enn en vakker og håpløst romantisk skjønnhet. 
Hun og Udyret treffer hverandre intellektuelt før romantikken kommer snikende, og Watson kan faktisk synge. 

”Gay moment”? 

Jeg ble ikke så imponert over ”the gay moment” som alle snakker om på sosiale medier. 
Det er vel heller snakk om en mer løssluppen holdning hos regissør Condon som gir oss enkelte overskridende og tvetydige innslag. 
Filmen følger originalen ganske slavisk, det er ikke noe grunnleggende nytt som tilføres relasjonen mellom Skjønnheten og Udyret. 

Det som er annerledes er fraværet av animasjon. 
Det gjør tonen mer alvorlig og den elleville humoren mindre dominerende. 
De eventyrlige innslagene, som snakkende tekanner og temperamentsfulle møbler, er så dyktig utformet at samspillet med Watson stort sett glir helt uanstrengt. 

Overflødighetshorn som nesten sprekker 

Mye står og faller på Udyrets fremtoning, som her har samme nobelheten som Elefantmannen, men sterke, maskuline trekk som skal minne oss om at det skjuler seg en vakker prins bak pelsen. 
Når han omsider viser seg, når hans forbannelse opphører, mister vi fort interessen. 

Dan Stevens fra Downton Abbey er akkurat så ren og pen som Disneyprinser skal være, men Condon gir ham ikke mye tid, vel vitende om at vårt eventyr nå er ute. 
Det oppleves kanskje som sløseri med talent når klasseskuespillere som Ian McKellen kun får vise seg i et par minutter til slutt. 
Men i denne filmen er effektmakerne like store stjerner som skuespillerne, og anført av Condon gir de oss et overdådig fyrverkeri i samme ånden som Disney-klassikerne fra gamle dager. 

Noen ganger tar Condons campe sensibilitet overhånd, som om han aldri kunne få nok av Snøhvit og de syv små dverger som barn og bare pøser på. 
Men det er da Watson som en sann heltinne skjærer gjennom drømmetåken og redder filmen. 
",1
"«Karsten og Petra – ut på tur»:En frisk start for traust filmserie 

Den norske fjellheimen er en god ramme rundt det kjente filmuniverset. 

Hittil er det laget fire Karsten og Petra-filmer samt en TV-serie. 
Filmene er basert på den populære bokserien av Tor Åge Bringsværd og Anne G. Holt. 
De tre første filmene bar preg av å være samlebåndsproduksjoner. 

Derfor er det godt å kunne konstatere at med Karsten og Petra – ut på tur har serien fått en revitalisering. 
Filmserien har hatt godt av frisk luft. 

Inne- og byscenene er fortsatt filmet i et studio i Ungarn og ser fortsatt unorske og rare ut, men utescenene er filmet på Beitostølen. 
Den norske fjellheimen er med på å gi filmen en helt annen energi og driv. 
På toppen av det hele får barna en god og pedagogisk innføring i fjellvettreglene, og det skader aldri. 

Skuespillerne fra de foregående filmene har vokst ut av rollene og er overtatt av et nytt par. 
Oliver Dahl og Alba Ørbeck-Nilssen er både naturlige, søte og spiller rollene sine med stor innlevelse. 

Ikke bare idyll 

En film myntet på de aller minste barna må ikke være for skummel, komplisert eller vanskelig. 
Det fører til at voksne nok kan synes at denne typen filmer blir vel enkle. 
Men Karsten og Petra – ut på tur har såpass mye sjarm og humor at selv den voksne delen av publikum kan finne noe å le av – og kanskje kjenne seg igjen i. 

I denne runden er Karsten og Petra med sine respektive foreldre på villmarkstur. 
Med seg har de turguiden Aksel (Jeppe Beck Laursen) som kanskje ikke er like naturvant som han gir inntrykk av. 
På veien finner de to små ut at han hadde vært en perfekt kjæreste til Petras mamma (Janne Formoe). 

Slik blir filmen en fin blanding av slapstickhumor og litt alvor. 
For selv om Karsten og Petras univers er nusselig og ufarlig, sniker det seg inn litt alvor på veien. 
For i den norske naturen er det både troll, bjørner og skumle huler. 

Noen av sekvensene har en litt mørkere tone, slik at den også er litt skummel, men den er fortsatt ikke for nifs for de minste. 
Filmens voksne karakterer er også litt mer nedtonet og ikke like enerverende blide hele tiden. 
Det er bra og med på å gi filmen litt mer dramatisk nerve. 

Å bli med Karsten og Petra på fjellet, er en ordentlig feelgood-tur. 
Litt pedagogikk og god moral er på plass, men det er også den gode og varme humoren. 
Jeg tror den kommer til å gå rett hjem hos den unge målgruppen. 
",1
"«Tungeskjærerne»:Gullkorn fra barnemunn 

Søt og småmorsom, men ikke så mye mer. 

Ylva surrer rundt i Frognerparken sammen med Tshawe Baqwa fra Madcon og spiser sushi på restaurant. 
Den veslevoksne Oslo-frøkenen drar på besøk til sine besteforeldre i Nord-Norge for å lære seg å skjære torsketunger. 

– Tungeskjæring er ikke barnearbeid, det er mer som en hobby, sier Ylva før hun setter seg på flyet. 
Som mange bybarn har hun et glamorisert syn på livet på landet. 
Tungeskjæring har i alle år vært utført av barn og er fortsatt viktig for rekruttering av fremtidens fiskere. 

Tungeskjærerne handler om at livet er mer enn lek, om å gi barn ansvar, og at maten vi spiser en gang har vært levende. 
Filmen burde nok problematisert barnearbeidet mer enn den gjør, og forsøket på å skape en konflikt mellom by og land er klisjéfylt og enkelt. 

Vil treffe målgruppen 

Det er også en dokumentarfilm myntet på barn. 
Hvor sannsynlig det er at barn går og ser en slik film på kino, får tiden vise. 
Filmen henvender seg til målgruppen i et enkelt og direkte filmspråk med noen korte tilbakeblikk på fiskerihistorien. 
Jeg tror absolutt at barn kan ha stor glede av å se den - kanskje enda mer enn voksne. 

Ylva er et naturtalent foran kamera. 
Nordpå møter hun Tobias, som har skåret tunger siden han var seks. 
Han er en karismatisk og snusfornuftig sjarmør som sørger for mye av latteren og humoren i filmen. 

De dype samtalestundene mellom Ylva og Tobias får en til å lure på hvor mye som er konstruert. 
I det øyeblikk man setter opp et kamera påvirkes de som er foran kamera. 
Hva er tilgjort og hva er ekte? 
Det er dokumentarfilmens dillemma. 

Tungeskjærerne er en underholdende titt inn i barnesinnets rike. 
De to hovedpersonene byr på seg selv slik bare barn kan. 
Det er morsomt og søtt, men ikke noe mer. 
",1
"«Kong: Skull Island»:Forrykende Kong 

Fantastiske actionscener 

Grunnen til at King Kong kan gjenbrukes i film etter film har noe å gjøre med at den store apen dypest sett er en sørgesang over det moderne menneskets naturforståelse. 
Ignoransen og egoismen vår er så skamløs at de må skildres ufiltrert som i King Kong-filmene, eller i Avatar eller Jurassic Park, for at skal klare å kjenne på den kollektive smerten. 
Budskapet, som er pakket inn i to timer med heidundrende action, er: 
Vi mennesker respekterer ikke jorda, og når vi støter på noe som utfordrer tankemåten vår, dreper vi det. 

Det mest fascinerende med Kong har allltid vært at han er utstyrt med et komplekst følelsesregister. 
I originalen fra 1933 møter vi en forelsket Kong som skildres som en yngling som ikke forstår hvilke følelser som begynner å våkne i ham. 
I 1976-versjonen går det så langt at Jessica Lange må si: 
«Come on, Kong, forget about me. This is never gonna work, dont you see?» 
Peter Jacksons Kong er den fineste av dem alle, en sann melankoliker, plaget og lengtende. 

Slemme mennesker 

Den nye Kong tilfører lite nytt på emosjonsfronten, men til gjengjeld er han fordømt stor. 
Og menneskene, spesielt Samuel L. Jackson, er slemmere enn noen sinne. 
Foruten Jackson, fins det en rekke gromme skuespillere i rollene. 

John Goodman fører sitt team inn i løvens hule på gale premisser. 
John C. Reilly er en slags Robinson Crusoe. 
Brie Larson gjør en god figur, men er nok likevel først og fremst med fordi Kong skal knytte seg til noen som kan forankre historien i trygge heterofile former, (mon tro om vi i vår levetid får oppleve en homofil Kong?) og Tom Hiddleston er for en gangs skyld en kjernekar. 

Historien er smart nok lagt til kjølvannet av Vietnamkrigen i 1973. 
Våpnene er mer sjarmerende enn dagens og kommunikasjonsproblemene lettere å omgå. 
Historien bygger videre på ideen om en øy hvor faunaen er opprinnelig og urørt, men tilfører en maktbalanse mellom Kong og noen virkelig ufyselige undergrunnsvesener som etter hvert får kjørt seg nokså ettertrykkelig. 
Action-scenene er fantastiske og bunnsolide på en måte som gir grunn til optimisme når det gjelder den planlagte Godzilla vs Kong i 2020. 

1933-filmen inneholder naturligvis åpenbart rasistiske elementer, sett med dagens øyne, men det som forundrer meg er at det stadig fortsetter å være den hvite, blonde kvinnen som vekker Kongs interesse. 
Det neste hundreåret bør utforske nye Kong-veier, ikke bare for den politiske korrekthetens skyld, men for variasjon i fortellermønsteret. 
",1
"«En handelsreisende»:Mesterlig om kvinneundertrykking 

Oscarvinner Asghar Farhadi har laget sin kanskje beste film. 
Det sier ikke så lite. 

Det er ironisk, men ikke morsomt: her kommer en iransk filmskaper med en mesterlig film om kvinners utsatte stilling i det iranske samfunnet, men får problemer med å slippe inn i USA for å hente sin velfortjente Oscar fordi det praktiseres innreiseforbud for muslimer fra spesielt kvinneundertrykkende land. 
Men det totalitæres paradokser er ikke noe nytt for Asghar Farhadi. 
Det har på mange måter formet hans generasjon iranske filmskapere til å finne subtile måter å omgå forbud på. 

Åpningssekvensen i En handelsreisende er en oppvisning i denne tilnærmingen. 
Vi befinner oss på en intimscene i dagens Teheran der Arthur Millers En handelsreisendes død iscenesettes. 
For at den prostituerte som hovedpersonen Willy Loman oppsøker skal slippe unna sensuren, har de utstyrt henne med rød regnfrakk istedenfor nattkjole. 
Det skaper mye intern latter blant skuespillerne, men også frustrasjon hos hun som skal spille den prostituerte. 
Til slutt stormer hun ut av generalprøven. 

En verden slår sprekker 

Dette er et sjeldent komisk øyeblikk i en film som langsomt beveger seg mot tragedien. 
Ekteparet Emad (Shahab Hosseini) og Rana (Taraneh Alidoosti) spiller Loman og hustruen i teaterstykket, men skal snart bli overveldet av et større drama privat. 
Det starter når de må flytte til en midlertidig leilighet fordi deres egen slår sprekker. 
En dag, mens Rana står i dusjen, lar hun døren stå åpen når hun tror Emad er på vei opp trappen. 
Resultatet er at hun blir overfalt av en fremmed. 

Etterspillet utvikler seg snart til en typisk iransk affære: 
Rana vil ikke anmelde overgrepet, hun kan knapt snakke om det. 
Som naboen formulerer det: du lot jo døren stå åpen, og folk kan fort begynne å snakke. 
Emad er en liberal mann etter iransk målestokk, men snart får usikkerheten og hevntanker et sterkt grep om ham. 
Ved å gjøre saken til et anliggende mellom ham selv og gjerningsmannen, med Rana som et stadig mer passivt offer på sidelinjen, fordypes de sprekkene som på symbolsk vis rokker ved deres verden i starten av filmen. 

Gripende om hevn 

Som så mange ganger før er det ikke nødvendigvis hva Farhadi viser som skaper størst dramatisk effekt, men hva han unnlater å vise. 
Det hører med til historien at leiligheten de låner har tilhørt en prostituert, og hun skal innta en sentral rolle i filmen – selv om vi aldri får se henne. 
Vi får heller aldri se overgrepet, men er isteden hos Emad når han finner ut av det. 
Det er hans voksende paranoia vi gradvis smittes av når han begynner å jakte på den skyldige. 
Når vi til slutt blir stilt ansikt til ansikt med overgriperen, tar dramaet en ny vending som er verd hele filmen alene. 

Hosseini og Alidoosti fortolker ekteparet med fabelaktig nyansert kontroll, Farhadi har instruert dem i så mange filmer at de kjenner dette underspilte filmuniverset ut og inn. 
Men det er Farid Sajjadi Hosseinis skildring av overgriperen som stjeler filmens siste halvtime. 

Det er et eksepsjonelt humant portrett som fordyper vår innsikt i hvordan et samfunn tar skade av segregeringen og umyndiggjøringen av kvinner. 
Samtidig er ikke filmen så spesifikk iransk at den utelukker vår identifikasjon. 
Trangen til hevn har vært et drivende element i mange vestlige filmer. 
Det er bare sjelden det problematiseres med samme følsomhet og klarsyn som her. 
",1
"«Sameblod»:God oppvekstskildring 

Til tross for en flat spenningskurve makter den første sørsamiske spillefilmen å engasjere. 

En ung jente er fanget mellom to kulturer. 
På den ene siden står familien med gamle og sterke tradisjoner. 
På den andre siden frister det moderne samfunnet. 
Handlingen i Sameblod er satt til Sverige på 30-tallet, men dessverre er problemstillingen like relevant i 2017. 

Regissør Kernell har laget en viktig og relevant film, men tema alene gjør ikke nødvendigvis en film god. 
Heldigvis har hun et godt blikk for detaljer, og hun skyr sentimentale virkemidler. 
Det gjør Sameblod til en sterk oppvekstskildring. 

Det hadde vært enkelt å fremstille samene som ofrene i historien. 
Kernells film er mer nyansert. 
Hun rosemaler ikke den samiske kulturen, og hun glorifiserer heller ikke den svenske. 

Flat spenningskurve 

Vi som husker TV-serien Ante (1975) fikk vite at det var helt normalt å ta samiske barn fra foreldre og sende dem på internatskole. 
Det samme skjer med søstrene Elle Marja (Lene Cecilia Sparrok) og Njenna (Mia Erika Sparrok) i Sameblod 

Filmen starter i nåtiden. 
En eldre kvinne kommer til en samisk begravelse, men nekter å snakke samisk. 
Så følger tilbakeblikket. 

Dette grepet gjør at Sameblod ikke fokuserer på hva som kommer til å skje, men hvorfor det skjedde. 
Dermed får filmen en flat spenningskurve og litt lite intensitet. 
Det er få overraskelser. 
Du vet utfallet. 
Filmen velger heller å gå i dybden på hvorfor Elle Marja føler at hun må snu ryggen til hele sin identitet. 

Annenrangs borgere 

Det som utfolder seg er en historie om rasisme og rasebiologisk renhet. 
Samer er ikke som oss. 
De lukter, de er uintelligente, de er annenrangs borgere. 
Den storslåtte og vakre naturen står i sterk kontrast til den brutale behandlingen elevene får. 

Kernell graver i problemstillingen hva det gjør med et ungt menneskes selvfølelse å stå på utsiden og bli sett ned på. 
For Elle Marja blir det svenske samfunnet den hellige gral hun ikke får ta del i. 
Hun får streng beskjed om at hun ikke hører hjemme. 

Å skape seg en helt ny identitet, er ikke et lett valg å ta. 
Det er ikke enkelt for filmens hovedperson, og det er ikke lett for de som er fanget mellom to kulturer i dag. 

En fantastisk skuespiller 

Sameblod har sine fortellermessige svakheter, men filmen bæres av skuespiller Lene Cecilia Sparrok. 
Hun har en unik tilstedeværelse og innlevelse. 

Elle Marjas lengsel oser av smerte, og Sparrok gjør henne til et levende menneske. 
Hun er et naturtalent. 

Kernell har laget en ettertenksom film og en god og engasjerende oppveksskildring. 
",1
"«Silence»:Kristendommens yttergrense 

Scorsese er langt fra å tangere seg selv i en film han i 25 år har ventet på å få lage. 

For en hedning som meg er Silence en kompleks film å forholde seg til. 
Den forteller en historie jeg ikke kjenner fra før og som jeg merker at jeg berikes av å vite noe om. 
Men filmen står og faller på at jeg klarer å leve meg inn i to jesuittpresters dilemmaer i kampen for å kristne Japan på midten av 1600-tallet. 
Der kommer jeg til kort. 

Scorseses iherdige forsøk på å vekke min sympati for de stakkars prestene faller til jorden. 
Hele filmen gjennom ligger min sympati hos japanerne. 
Jeg sitter og håper at prestene skal kjeppjages. 
Og hverken Andrew Garfield eller Adam Driver fungerer som jesuittprester for meg. 
Begge er for mye lettvektere som skuespillere. 
Jeg tror ikke på dem. 

For Garfields vedkommende blir det dessuten for mye å se ham i nok en religiøst enfoldig rolle, bare måneder etter at han i Hacksaw Ridge spilte adventisten Desmond Doss som til tross for sin pasifisme gikk i krigen mot Japan under andre verdenskrig. 
Garfield har en sår røst som egner seg til religiøst betonede fortellerstemmer, og et smil så fullt av smerte at deler av hans indre kamp med sin skaper kan skildres uten dialog, men det holder ikke i to timer og førti minutter. 
Driver har enda for mye av kjappheten i Girls i seg, samt Kylo Ren fra Star Wars, til at jeg klarer overgangen til lidende prest. 

Visuelt storslagen 

Scorsese er fortsatt en av verdens beste filmskapere, men for meg er han mer på hjemmebane når han skildrer samtiden sin og de miljøene han kjenner, det vil si urbane USA, mafia, penger, overskridelser og psykopater, og for mye på bortebane når han hengir seg til religiøse grublerier. 

Visuelt er Silence likevel storslagen. 
Tidskoloritt, landskaper, samt fokuset på pittoresk voldsutøvelse er umiskjennelig Scorsesesk, men han klarer altså å rote bort en nokså fantastisk historie og gjøre den forutsigbar og til tider nesten kjedelig, mye takket være valg av skuespillere. 

Liam Neeson spiller en slags Kurtz-figur i en parallell til Joseph Conrads Mørkets hjerte, og filmen er basert på en roman av Shusaku Endo. 
Den er filmatisert et par ganger før og jeg får lyst til å se de andre filmene. 
Det er da noe. 
Det er dessuten tilfredsstillende å se at den kristne misjoneringen møtte sin overmann i Japan. 
Som om vi hadde noe å lære dem. 
De satte foten ned og det oppleves som helt korrekt gjort. 
",0
"«Barndom»:Lite banebrytende om barnehage 

Margreth Olins dokumentar om steinerbarnehagebarn på Nesodden er inderlig og vakker, men forteller oss ingenting nytt. 

Det rareste med dokumentaren Barndom er at det aldri fortelles eksplisitt hvorfor en gjeng seksåringer fremdeles går i barnehage istedenfor på skole. 

Idylliske Aurora Steinerbarnehage på Nesodden ser ut som småbruket til Emil i Lønneberget, og her er det som om tiden har stått stille. 
For mens resten av landet innførte skolestart for seksåringer i 1997, kan man lese på nettsiden til Aurora Steinerbarnehage at «Vi har plass til barn i alderen 1–7 år. 
1. klasse har sitt første skoleår lokalisert i steinerbarnehagene.» 

For intern 

For alle oss som ikke er innforstått med steinerpedagogikk og interne rutiner for lokalisering, hadde det hjulpet med en tekstplakat eller to som kunne plassere denne unike barnehagen i en kontekst. 
Filmen innledes riktignok med noen få, poetisk formulerte tekstplakater. 
Ellers serveres ingen statistikk, forskning eller intervjuer. 
Det er heller ingen fortellerstemme i filmen. 
Det vi får, er et kamera som er «flue på veggen» og som filmer barn og ansatte gjennom ett år med lek og læring. 

Barndom blir dermed et bedre portrett av denne ene, spesielle barnehagen enn en generell situasjonsbeskrivelse av hvordan det er å gå i barnehage i Norge anno 2017. 

Seksårsklubben 

Det er særlig disse store barna i «Seksårsklubben» vi følger gjennom deres siste år i barnehagen. 
Lærer Kristofer tar seks- og syvåringene med på mange turer i skogen. 
Som barnehageverdens svar på Snåsamannen lager Kristofer eventyrlige opplevelser for barna i hverdagen. 
De får spikke med kniv, og de høvler på stokker som skal bli til stylter. 
De løfter opp sprell levende stålormer i skogen og koser med nyklekkede kyllinger i barnehagen. 

Barnehagen ligger idyllisk til ved skogkanten, og her har de både hønsegård, rugekasse til småfugler og trygge, supertilgjengelige voksne som aldri bruker utestemme. 

Ville filme frilek 

Regissør Margreth Olins egne barn har tidligere gått i denne barnehagen. 
I et intervju i Dagsavisen fortalte Olin at hun arbeidet i mange år med å finne en barnehage der hun kunne få tillatelse fra alle involverte til å filme. 
«I utgangspunktet var det ikke et poeng for meg å finne en steinerbarnehage, eller løfte frem steiner-pedagogikken. 
(… 
) Men jeg var avhengig av å finne en barnehage der det var rom for frilek!» sa Olin til Dagsavisen. 

Flott fotografert 

Filmen er på sitt beste nettopp når den viser barna i fri lek og utfoldelse. 
En av landets dyktigste filmfotografer, Øystein Mamen (Mannen fra Snåsa og De andre), bidrar betydelig til å gjøre Barndom interessant. 
Hans vakre bilder av barn på oppdagelsesferd i naturen berører mest i filmen. 
Mamen har et særdeles godt blikk for hvilke uttrykksfulle, små ansikter han bør vri linsen mot. 

Det er en fryd å observere de søte barna når de krangler eller koser med hverandre, og når gullkorn triller ut av dem. 
Hvem hadde trodd at en diskusjon mellom to småjenter om forskjellen mellom et tre og en gren kunne være så underholdende? 

Nostalgi på Nesodden 

Barndom er et nydelig portrett av hvor eventyrlige våre første leveår kan være i all sin enkelhet, men filmen er mer egnet til å minne oss på dét enn egentlig å fortelle oss noe nytt. 
",1
"«Logan»:Hjerteskjærende rå 

Rørende, sterkt og relevant om et USA som deler folk inn i oss og dem. 

Ved siden av at mutantene i Marvels X-Men univers er sterke, overmenneskelige og utstyrt med superkrefter, har det alltid ligget en grunnleggende, alvorlig tone i bunnen. 
Det er oss normale mot de unormale. 
Det er oss vanlige mot de farlige og fremmede. 
Det er oss mot dem i en splittet verden. 

Nå er ikke Logan en politisk film, men å trekke paralleller til Trump-regjeringens behandling av alle menneskene de mener ikke passer inn i USA, er likevel skremmende aktuelt. 

Året er 2029, og det universet vi møter er et helt annet enn det vi har sett i de tidligere X-Men-filmene. 
Logan (Hugh Jackman) har fortsatt kreftene sine, men han regenererer ikke så hurtig som før. 
Et sted ute i ørkenen tar han hånd om en enda eldre og skral professor Xavier (Patrick Stewart) 
De fleste mutantene er utryddet. 

En annerledes superheltfilm 

Tiden har ikke fart pent med våre helter. 
Her er alderdommen vond og smertefull, og verden er rå og brutal. 
Det er duket for en superheltfilm av et helt annet kaliber enn vi har sett tidligere. 

Logan har få spektakulære actionscener med masse eksplosjoner. 
Volden er ikke glorifisert eller pyntet på. 
Den er hensynsløs, primitiv og grusom, men en essensiell del av historien og karakterene som formidles. 

James Mangolds film handler ikke først og fremst om Wolverine, superhelten med de skarpe klørne. 
Den handler om konsekvensene av volden og raseriet som mannen og mennesket Logan må leve med. 
For til syvende og sist er vold ødeleggende og destruktiv – selv for superhelter. 

I form er Logan mer en road movie enn en ren actionfilm. 
De kjører gjennom det klassiske amerikanske landskapet, som her ikke er vakkert, men skremmende, øde og truende. 
Det er et landskap vi har sett i mange westernfilmer og referansene til Shane (1953) er klare. 
Shane var idealistisk og lojal, et ideal som er umulig for en akk, så menneskelig superhelt å leve opp til. 

Godt spilt 

Logan er både gripende og sterk og bæres av noen fantastiske rolleprestasjoner. 
Hugh Jackman har sjelden vært så sårbar og menneskelig som han er her. 

Dafne Keen, som spiller Laura, sier knapt et ord gjennom hele filmen. 
Med så uttrykksfulle øyne og ansikt trenger hun ikke det. 
Du vet nøyaktig hva hun mener. 
Det er en fabelaktig filmdebut. 

Hvis du er av den oppfatningen at superheltfilmer kun er tull og tøys, kan kanskje Logan få deg til å endre mening. 
Den er rørende, sterk, spennende og skremmende relevant. 
",1
"«Elle»:Hinsides det meste 

Finnes det en mer fryktløs skuespiller enn Isabelle Huppert? 

Etter at Michael Haneke lot Isabelle Hupperts rollefigur gå til sengs med egen mor i Pianolærerinnen (2001), trodde jeg at hun hadde sparket inn de fleste dører. 
Det forberedte meg likevel ikke på Paul Verhoevens utspekulerte sjangerlek, Elle, som tar Huppert til steder jeg tviler på hun har vært før som skuespiller. 

Filmen åpner med en brå og brutal voldtekt. 
Michéle (Huppert) blir overfalt i sitt eget hjem og det er like mye måten det skildres på som selve handlingen som sjokkerer. 
Hennes katt betrakter det som skjer ganske dovent, uten moralske innvendinger, og selv tar hun det urovekkende pent. 

Michéle er åpenbart en uvanlig kvinne. 
Hun driver til daglig et spillselskap som produserer voldelige spill for unge menn, og klandrer ofte sine mannlige medarbeidere for ikke å ta volden helt ut. 
Voldtekten går naturligvis inn på henne, men Michéle har også andre ting som opptar henne. 
Blant annet har hennes far, en massemorder som har sittet fengslet i flere tiår, søkt om å få slippe ut. 
Det gjenoppvekker traumatiske minner fra oppveksten og hun lurer på om nyhetsfokuset på faren kan ha sammenheng med voldtekten. 

Bryter ut av offerrollen 

Verhoeven forsøkte opprinnelig å få en amerikansk stjerne til hovedrollen. 
Men han konkluderte med at ingen amerikanske skuespillerinner ”vil spille i en så amoralsk film”. 
Filmen er basert på romanen Oh, av Phillippe Dijan, som også skrev Betty Blue – en film med sexscener som rødmer av uskyld ved siden av Elle. 

Verhoeven har ofte vært en problematisk filmskaper, men sjelden kjedelig. 
I filmer som Showgirls og Starship Troopers har han vekslet mellom satire og troskap mot sjangerkonvensjonene, uten å være helt klar på grenseovergangene. 
Også denne gangen overlater han til oss å finne ut av det. 

Elle er både en krimfortelling, en psykologisk thriller og et tilskudd til rape/revenge-sjangeren, bortsett fra at offeret ikke nødvendigvis er oppsatt på å finne gjerningsmannen og innleder isteden en helt spesiell lek med ham. 
Det gjør henne til en handlende kvinne som nekter å la seg definere som et offer, men leder oss ut i enda mer uoversiktlig farvann. 

Sviende satire 

Michéle behandler venner og kolleger som brikker i et spill, hun vet hva de vil foreta seg før de vet det selv, og slår dem ut med en viss sadistisk nytelse. 
Mye av dette er morsomt, særlig når det serveres med sylskarpe replikker og Hupperts hemmelighetsfulle smil. 

Under en middagsscene løfter Verhoeven satiren til fryktinngytende nivå og lar en rekke franske stereotyper få gjennomgå. 
Og det er Huppert som svinger pisken med størst lyst. 
Mye av rollens integritet ligger der – i humoren hun betrakter både omgivelsene og sin egen elendighet med. 
Det er som om hun på den måten oppnår kontroll med sin egen skjebne, og i en scene ser vi at voldsmannen blir nøytralisert av denne mangelen på frykt. 

Hvem Michéle egentlig er, besvares selvsagt aldri, da ville vi ikke vært så fascinert av henne. 
Verhoeven og Huppert har gitt oss en gåte det ikke finnes noe svar på, og etter hvert innser vi det. 
Det er det imidlertid ingen grunn til å bli skuffet over. 
Det er fullt mulig å la seg forføre av denne merkelige konstruksjonen, stykkevis og delt. 
Men det er ingen film for sarte sjeler. 
",1
"«Hjertestart»:Sterkt adopsjonsdrama 

Kjærlighet er knallhardt arbeid i Arild Andresens adopsjonsdrama. 
Det gir stor dramatisk gevinst. 

Det er en uforglemmelig scene i Hjertestart der Kjetil (Kristoffer Joner) forsøker å lufte muligheten overfor et offentlig hjelpeapparat at han ikke er skikket til å fungere som pappaen til seksåringen Daniel (Kristoffer Bech). 
Han og moren (Ellen Dorrit Petersen), som nettopp døde i en ulykke, adopterte gutten fra Colombia, og det var egentlig hennes prosjekt, som han kaller det. 

Vi vet at noen foreldre aldri burde fått ansvar for barn, og ikke har tid til dem, men det er ikke noe vi snakker om. 
Reaksjonen på hans åpenhet blir derfor møtt med vantro. 
Men alvoret har akkurat gått opp for Kjetil, som de siste årene har pendlet til og fra Nordsjøen mens kona holdt fortet hjemme. 

Han nærer ingen sterke følelser for gutten han nå har ansvaret for alene, og leter etter en vei ut. 
Som i et siste desperat sjansespill tar han med Daniel tilbake til Bogotá, for å spore opp den biologiske moren som forlot ham da han bare var en baby. 

Om ikke å elske et barn 

Helt fra starten er det klart at vi er i trygge hender. 
Arild Andresen har gjennom filmer som Kompani Orheim og Keepern fra Liverpool vokst til en filmskaper av internasjonalt format. 
Her turnerer han en flerspråklig miks av klasseskuespillere og såkalte amatører med sikkerhet og sensitivitet. 

Samspillet mellom Joner og vesle Bech er noe av det beste jeg har sett mellom en voksen skuespiller og et barn, det er en dynamikk i konfliktene mellom dem som har troverdig dramatisk kraft. 

Ethvert barn vil merke om du ikke elsker det, selv om du er aldri så flink til å skjule det, og Daniels reaksjon er forbilledlig porsjonert ut i små effektive doser av Bech og Andresens personinstruksjon, samt et manus som er befriende fritt for kloke replikker om hvordan forhold mellom barn og voksne skal være. 

Andresen, som har utviklet manuset sammen med Jorge Camacho og Hilde Jægtnes, går modig inn i tabubelagte områder av mannens psyke, og vi får kjenne på hvor vondt utilstrekkeligheten gjør. 

Bogotá i et varmt lys 

Joner er en perfekt skuespiller for den typen ambivalens Kjetil er ment å uttrykke. 
Ingen kan bevege seg så hurtig og overbevisende mellom polene på et følelsesregister. 

Joner forsvarer rollefigurens egoisme og selvforakt så godt at vi kan forstå den, selv om den er ubehagelig. 
Som en motvekt til denne nordiske kjøligheten tilfører den colombianske familien Kjetil og Daniel kommer i kontakt med en etterlengtet varme. 
Både Marlon Moreno og Patricia Castaneda er etablerte navn i latinamerikansk film, og det skapes en forventning om at Daniels reise kanskje vil ende der. 

Størstedelen av filmen er skutt i Bogotá som med David Katznelsons foto fremstår i et langt mer forsonende og varmt lys enn hva vi er vant til på film. 
Dette er en av de mindre viktige, men likevel interessante poengene i filmen: at det utrygge, voldelige Colombia kan være omfavnende og vise kjærlighet på en måte som det trygge, sosialdemokratiske Norge ikke evner like godt. 

Slutten er kanskje litt for åpenbar for min smak, den hadde vært mer spennende om Andresen hadde gitt oss en støkk. 
Men også slutten kan forstås på flere måter. 
Den er ikke nødvendigvis forløsende. 
",1
"«La La Land»:Forfriskende og vidunderlig herlig 

La La Land er sofistikert nostalgi og magisk retroglamour. 

Gutt møter jente, jente møter gutt. 
De liker hverandre ikke, men faller likevel. 
Historien i La la land er akkurat like klisjéfylt som en hvilken som helst musikal fra Hollywoods storhetstid. 
Likevel fremstår filmen som forfriskende, vidunderlig, livsalig og herlig original. 

Dersom du tilfeldigvis har unnlat å fortelle din kinopartner at dere skal se en romantisk musikal, kan du risikere noen stygge blikk fra sidemannen i starten. 
Filmen starter nemlig med et helt fabelaktig, storslått og klassisk sang- og dansenummer på en overfylt motorvei i Los Angeles. 
Scenen er full av overskudd og koreografert som et klassisk shownummer. 

De musikalske elementene endrer tone underveis i filmen. 
Med unntak av en forferdelig versjon av Ahas Take on me, er det de vare jazztonene som kjennetegner soundtracket. 
Selv om Take on me radbrekkes musikalsk, har innslaget høy komisk verdi. 

Fornyer klisjefylt sjanger 

En av årsakene til at noen har problemer med musikalen, er nettopp umotiverte innslag av sang og dans. 
Dessverre er musikalen også en sjanger man ikke lenger tar på alvor. 
Med et par hederlige unntak, som Baz Luhrmanns Moulin Rouge! 
(2001), er musikalnumrene blitt redusert til innslag i Disneys barnefilmer. 
For en som med glede setter seg ned for å se Sound of Music (1965) for ørtende gang, er det en trist utvikling. 

Åpningssekvensen setter tonen i La La Land, men heldigvis makter regissør Damien Chazelle å fornye en av filmens mest klisjéfylte sjangre. 
Filmen er en over-the-top fargesprakende hyllest til sang og dans som sender tankene til Jacques Demys Paraplyene i Cherbourg (1964) og dens jazzinspirerte koreografi. 
La La Land har overskudd, humor og du dras bort fra virkeligheten og inn i fantasien og filmens forførende magi. 

Derfor er La La Land en ren nytelse med sine vakre farger, nydelige koreografi og spennende kameravinkler. 
Magien er tilbake, og ikke minst er kjemien mellom Ryan Gosling og Emma Stone på plass. 
Det gnistrer. 
De kler hverandre også når tristessen smyger seg inn i forholdet. 

Musikalsk pastisj 

City of stars Are you shining just for me? 
City of stars You never shined so brightly 

Sitatet er hentet fra en av de melankolske jazzlåtene som fremføres i filmen. 
Hollywood elsker Hollywood. 
Det er et faktum. 
Det er byen som skaper talenter, og det er byen som knuser drømmer. 

Referansepunktet i Chazelles musikal heller mer i retning av Singin’ in the Rains (1952) fargerike dansenummer. 
At La La Land stakk av med syv priser under årets Golden Globe-utdeling og er nominert til 14 Oscars, er ikke overraskende. 

Uten ironi 

La 
La land er ikke bare en hyllest, men også en vemodig, sart og romantisk pastisj over Hollywoods storhetstid. 
Det er en kjærlighetserklæring til en sjanger og en stilart. 
Heldigvis kjøres ikke kjærligheten gjennom den postmodernistiske kvernen som ser alt med ironisk distanserte briller. 
Filmet i Cinemascope etterligner den stilen, men gjør den til sin egen og tilfører dermed så mye mer. 

Filmen greier å gi et forfriskende blikk på en kjærlighetshistorie vi har sett mange ganger. 
Det er mye takket være Gosling og Stone som uttrykksfullt spiller Sebastian og Mia med ung naivitet, håpefulle drømmerier og bittersøt melankoli. 

Chazelles La La Land er kanskje ikke spesielt dyp, men den er et solid stykke sofistikert og magisk retroglamour. 
Selv om du egentlig ikke liker musikaler, skal det mye til ikke å bli sjarmert. 
Dette er en film du blir glad av, samtidig som den gjør deg litt melankolsk. 
",1
"«Den store prøven»:Nakent og sobert om korrupsjon og politikk 

Etter å ha sett 
Den store prøven, blir man ikke mer optimistisk anlagt på Romanias vegne. 

I et intervju med The Guardian sammenligner Romanias mest profilerte filmskaper gjennom de ti siste årene, Cristian Mungiu, landet sitt med en synkende båt. 

Hvis man som passasjer oppdager en lekkasje, kan man kanskje klare å få barnet sitt vekk fra båten, sier han. 
Det kan på sikt redde barnet, men ikke båten. 
Dersom båten også skal reddes, kreves en dyp kollektiv endring. 

Etter å ha sett 
Den store prøven, blir man ikke nødvendigvis mer optimistisk anlagt på Romanias vegne. 

Korrupsjonen virker på alle samfunnsnivåer og infiltrerer også de som hadde sett for seg at deres liv skulle være ubesudlet. 

Sobert og nakent fortalt 

En middelaldrende lege (Adrian Titieni) ønsker at datteren (Maria-Victoria Dragus), en toppelev, skal slippe unna Romanias skakkjørte systemer og studere i London. 

Men kvelden før første avgangseksamen blir hun overfalt og gjør det dermed mindre bra enn hun ellers ville ha gjort. 
En rekke skjebnesvangre mekanismer settes i gang. 

En lokal politisk pamp slippes foran i operasjonskøen mot løfte om triksing med eksamensresultatet. 
Lærere blandes inn og det baller på seg. 

Det er sobert og nakent fortalt, og først og fremst er det befriende uforutsigbart. 
Det er det som gjør Mungius filmer så forfriskende. 
Utfallet er uvisst, neste scene alltid et åpent landskap. 

Legens kone holder seg i leiligheten og historien forklarer ikke om hun er lammet av angst eller om det er mer generell apati – et slags bilde på samfunnet selv. 

En bitende poetisk realisme 

Rumenske filmskapere er ikke alene om å bearbeide den mentale og materialistiske arven fra den kommunistiske perioden, men de er blant de mest presise. 

Foruten Mungius tidligere filmer har særlig Cristi Piuis Lazarescus død (2005) gjort varig inntrykk på meg med sitt langsomme portrett av en eldre mann som sendes fra sykehus til sykehus til han dør. 

Både Mungiu og Piuis opererer til sine tider med en temmelig bitende poetisk realisme, selv om Mungiu også kan være morsom, som for eksempel i den nokså kostelige Fortellinger fra gullalderen (2009) hvor han i en av historiene, forteller om hvordan en landsby en gang på 80-tallet satte himmel og jord i bevegelse i tilfelle en offisiell kortesje av prominente Ceausescu-lojale partifolk med besøk fra utlandet skulle kjøre forbi. 

Trump-leninisme 

Det Mungiu mellom linjene skildrer i filmene sine, er hvordan menneskene fortsatt, mange år etter kommunismens fall, forsøker å klare seg i et system som sliter med følgesykdommene etter sjokket av staten som forsvant og ble erstattet av en ny man heller ikke kan stole på. 

Med Trump-leninismen som befester seg i disse dager, kan vi muligens forvente å se filmer som dette fra USA om 30–40 år. 
",1
"«Det norske hus»:Dumhetstyranni 

Utelivsgründer Jan Vardøen mislykkes i sitt velmenende forsøk på å lage en komedie om norsk asylpolitikk. 

Du vet at du ser en lavbudsjettsfilm når det som høres ut som en festlig fyllekule, blir gjenfortalt med slappe replikker i stedet for å bli filmet og klippet sammen til en heftig scene. 
Enda verre enn at publikum snytes for dette visuelle klimakset, er det at hele filmen er fattig på smarte ideer. 

Det norske hus gir ikke publikum et eneste nytt perspektiv på Norge, norsk asylpolitikk eller asylsøkere. 
Det er i det hele tatt vanskelig å forstå hvorfor noen skal se denne filmen. 

Flate figurer 

Ifølge reklamen for filmen er hovedpersonen Ramin «en resurssterk mann fra Midtøsten, som kommer syklende over grensen til Norge.» 
Problemet er at Ramin ikke fremstilles som spesielt evnerik i filmen, men som en storøyd tusseladd med kun ett ansiktsuttrykk. 

Når Ramin får utdelt en ostehøvel og en tube blå Swix med beskjed om at disse tingene er del av startpakken han må ha for å bli integrert i Norge, reagerer han med å prøve ostehøvelen som barberhøvel og skismurningen som deodorant. 
I 2017 fremstår ikke det som spesielt nyskapende humor. 

Scenene er kjedelig filmet og klippet, men hovedproblemet er altså manus. 
Det norske hus er konstruert rundt en slags underforstått humor om at Norge er et mye rarere land enn alle andre land. 
Regissør og manusforfatter Jan Vardøen klarer imidlertid aldri å gjøre de særnorske tingene morsomme, eller Ramins historie gripende. 

Selvlært 

Jan Vardøen er en selvlært filmskaper som har laget tre spillefilmer på fire år. 
Det er imponerende isolert sett, og hans forrige film Høst (2015) var en ganske fornøyelig og velspilt dramakomedie. 

Høsten 2015 jobbet også Vardøen frivillig med å samlet inn mat og klær til flyktninger i Oslo. 
Det er derfor ingen tvil om at filmen er laget med hjertet, men dessverre blir sluttproduktet bare dumt. 

Tidlig i denne filmen glir en slags Titanic-referanse forbi på lerretet, og i likhet med det britiske passasjerskipet tar det ikke lang tid før Det norske hus synker som en skraphaug av metall. 
",0
"Jackie Kennedy var mediehistoriens mest effektive myteskaper
Natalie Portman gir oss et uortodoks blikk på hvordan myten om Jackie og John F. Kennedy ble skapt. 

De fleste biografiske skildringer av forholdet mellom tidligere amerikansk president John F. Kennedy (JFK) og hans kone Jackie Bouvier har vært formet av sistnevntes egen aktive historieskriving. 
Den startet så smått da de flyttet inn i Det hvite hus i 1961. 

Da presidenten ble myrdet to år senere, skulle hun ramme inn hans ettermæle på måter som fortsatt er gjenstand for debatt og spekulasjoner. 

Det er denne rollen som museumsvokter regissør Pablo Larrain er mest opptatt av i Jackie. 
Det som skiller denne filmen fra andre portretter av Jackie Kennedy er den chilenske regissørens latinamerikanske temperament, hans blikk for det nesten makabre i «dødskulten» Jackie skulle være med å iscenesette. 

Redigerte intervjuer 

Her er det ingen spekulasjoner om hvem som myrdet JFK, selv om Jackie Kennedys opplevelser fra den fatale bilkortesjen i Dallas dukker opp flere ganger. 

Filmen starter kort tid etter attentatet. 
En journalist ankommer Kennedy-klanens hovedsete i Hyanis Port for å intervjue verdens mest kjente enke. 

Det skulle bli en av mediehistoriens mest effektive mytedannelser, der Jackie Kennedy insisterte på å redigere intervjuet (om vi skal tro filmen) og introduserte verden for den romantiske forestillingen om Kennedy-æraen i Det hvite hus som et glamorøst Camelot. 

«Du kan selvsagt ikke sitere meg på det», er replikken hun oftest lirer av seg, før hun tenner en sigarett og understreker at hun ikke røyker. 

Farlig nær en karikatur 

Natalie Portman balanserer farlig nær karikaturen når hun gjenskaper Jackies eiendommelige aksent og sky væremåte. 
Det er ingen liten prestasjon å skape et overbevisende karakterportrett av noe så oppstyltet. 

Hvor famlende hun er i de første intervjuene, formidlet gjennom arkivopptak, er nesten komisk. 
Det tilfører henne imidlertid en sårbarhet som er avgjørende for filmen. 

Denne underlige balansegangen mellom usikkerhet og stålvilje, mellom å være perfekt overklasseprinsesse og nidkjær vokter av familiens rykte, bidrar til å gi filmen sin fragmenterte form. 
Det er ingen lineær fortelling, vi veksler mellom før, under og etter skuddene i Dallas, og vi blir gradvis dratt inn i Jackies emosjonelle unntakstilstand. 

Trodde hun var kongelig 

På et tidspunkt gir hun uttrykk for at hun har mistet oversikten over hva som er virkelig og hva som er performance, og det er i denne tilstanden at Portman og Larrain er på sitt beste. 

Larrains blikk utenfra på et ikonisk øyeblikk i USAs historie er mindre høytidelig enn hva vi kunne forvente i en Hollywoodfilm. 
Han lar de små, ambivalente øyeblikkene som ikke passer inn i opphøyd fortelling, få sentral plass. 

Når historien bak Camelot-referansen nøstes opp, gjør Larrain det med humor. 
Det var et PR-stunt, erkjenner Jackie. 
Men folket trenger symboler. 

Heldigvis har Larrain plassert John Hurt i rollen som hennes prest. 
Han ser ofte skjevt på henne, slik bare Hurt kunne det (før han nylig døde) og vi tenker det han tenker: 
Hun tror at hun er kongelig. 
",1
"«Trio»:Da Vinci-koden light 

Tre populære tv-detektiver slår fra seg i actionfylt krimfilm for barn. 
Her er vår anmelders dom. 

Det er lett å få assosiasjoner til filmen Da Vinci-koden (2006) når man ser Trio-filmen. 
Den starter mørkt og mystisk i en katolsk kirke der sortkledde munker overfalles av en maskert kunsttyv. 

Raskt blir det opp til tre tenåringsdetektiver fra Skjåk i Oppland å knekke kodene som kan løse mysteriet om hvor Olav den helliges sølvskrin ligger begravd. 

Skatten voktes av et hemmelig brorskap, og kjæresteparet Nora og Simen flyr høyt og lavt på jakt etter ledetråder som skal føre dem til den. 
Tredjemann Lars sitter i rullestol og er en racer på dagsaktuelle ferdigheter som hacking og drone-overvåkning. 

Startet som tv-serie 

Mange kjenner hovedpersonene fra før. 
De dukket først opp i den populære og veldig gode tv-serien Trio, som ble vist på NRK Super i 2014-2016. 

Voksne vil aldri være i tvil om at denne sjangerfilmen ender godt, men for det yngste publikummet er filmen trolig mer enn nok skummel. 
Detektivene går blant annet inn i mørke grotter, der det vrimler av både edderkopper og skjulte feller. 

For det yngste publikummet er filmen trolig mer enn nok skummel. 

Hurtigruten minutt for minutt 

Innimellom kodeknekkingen sliter detektivene med jordnære tenåringsproblemer som sjalusi og dårlig selvbilde. 
Men her er fortellingen skuffende overflatisk og går ikke nok i dybden på problemene deres til at det engasjerer. 

Filmen skjemmes også tidvis av stivt skuespill og noen logiske brister. 
Når detektivene er i Trondheim og skal komme seg raskt videre til Lofoten, sier en av dem: 
«Vi kan rekke Hurtigruten nordover, men da må vi skynde oss!» 

Som vist i Hurtigruten minutt for minutt, tar denne båtreisen hele 33 timer. 

Våre helter blir forfulgt av internasjonale skurker som har tilgang på helikopter. 
Innenfor filmens univers virker det ikke troverdig at de snartenkte detektivene, med hackerferdigheter på Lisbeth Salander-nivå, velger å reise med Hurtigruten, og scenen fremstår bare som oppkonstruert turistreklame. 

Alt i alt er Trio - Jakten på Olavsskrinet super underholdning, men lett forglemmelig. 
",1
"«T2 Trainspotting»:Antiheltene er trette 

For de av oss som ble forført av energien og galskapen i Trainspotting, blir denne oppfølgeren et smertefullt gjensyn. 

Da Danny Boyles filmversjon av Irvine Welsh sin roman Trainspotting kom på kino i 1996, opplevde de av oss som var unge og påvirkelige det som et populærkulturelt jordskjelv. 
Filmen slo meg over ende med sin energi og livsbejaende nihilisme. 
Det var som om filmen viste en siste trassig finger til Thatcher-epoken før Labour temmet motkulturen og pakket den inn i merkevaren ”Cool Britannia”. 

Den fremste grunnen til at det nå kommer en oppfølger er originalens kommersielle suksess. 
Hvorfor det har tatt over 20 år skyldes filmens opphøyde status i 90-tallets britiske kulturkanon, og filmskapernes visshet om at en likegyldig oppfølger vil bli tatt særdeles ille opp av fansen. 
Jeg kan derfor berolige med at Trainspotting 2 (heretter kalt T2) ikke gjør skam på eneren. 
Men den er heller ikke så mye mer enn en god film, og derfor et stykke unna originalens epokegjørende kvaliteter. 

Barten er intakt 

Det som gjenforener gjengen fra Edinburghs slitne arbeiderklassestrøk er at Fenton (Ewan McGregor) vender tilbake, 20 år etter at han stakk av med deres felles utbytte fra et ran. 
Han er den som tilsynelatende har greid seg best på egen hånd, med fast jobb i sitt eksil i Amsterdam. 
McGregor ser ikke mye eldre ut, noe som kunne vært hemmende for rollen, men som her faktisk forsterker inntrykket av hans svik overfor de andre. 

For antiheltene i Edinburgh holder på å gå i hundene. 
Hans tidligere partner in crime, Sick Boy (Jonny Miller) overlever med et nødskrik som svindler, mens Spud (Ewen Bremner) lever i et nesten karikert heroinhelvete. 
Og så har vi Begbie, Robert Carlyles voldelige galning som har barten intakt, men som naturligvis har havnet bak murene. 
Det er bare den prostituerte Veronika (Anjela Nedyalkova) som viser interesse for dem, i hvert fall for en liten stund. 

En trist gjeng 

Alle forhåpninger om at filmen skal gjenvinne vitaliteten fra originalen fordufter allerede i første scene. 
Bildene av McGregor som løper for livet til Iggy Pops fandenivoldske Lust for Life har brent seg inn i vår kollektive bevissthet, men det spørs om bildet av ham her, halsende på en tredemølle med en ny dødsangst – 40-årskrisa! – vil gjøre samme inntrykk. 
Det slår fortsatt gnister av samspillet mellom McGregor og Miller, og det skjøre vennskapet mellom Fenton og Sick Boy er motoren i filmen. 
Men hedonistisk livsutfoldelse blant gubber som nærmer seg 50 blir aldri like sjarmerende som blant 20-åringer, og Boyle er klar på én ting: dette er for det meste en trist gjeng. 

“Choose watching history repeat itself” 

Men om rollegalleriet mangler energien og sjarmen, ligger styrken nettopp i Boyles mange beske kommentarer og referanser til den første filmen. 
Han unngår for det meste å bli nostalgisk og er kort og brutal når han kryssklipper vår tid med ungdomstiden i første filmen. 

”Choose Life” ble en av 90-tallets mest kjente filmreplikker og et uttrykk for Rentons rebelske sarkasme. 
“Choose watching history repeat itself” er replikken filmskaperne har utstyrt ham med denne gangen, vel vitende om at disse mennene ikke kommer noen vei, og bare et aktivt samspill med originalen kan blåse liv i filmen. 
For fansen er T2 en verdig epilog, antar jeg. 
Men jeg er usikker på hvor mye alle andre vil få ut av den. 
",1
"«Fifty Shades Darker»:Komisk dårlig, men fin seilbåt 

Spoilervarsel! 
De som tror de kommer til å ha glede av denne filmen, kan slutte å lese her. 

Etter den første Fifty Shades-filmen skrev jeg at den var søppel. 
Det er vanskelig å gradbøye søppel, men film nummer to er det om mulig i enda større grad. 

For å holde muligheten åpen for at det ikke er filmen som er dårlig, men jeg, allierte jeg meg denne gangen med et menneske som forhåpentligvis forstår mer av målgruppen, altså kvinner i fruktbar alder. 

Jeg annonserte på twitter etter noen som kanskje kunne forklare hva det er jeg ikke skjønner. 
Den første som svarte var @xOneStepBehind, som senere viste seg å hete Siri og være en høyt utdannet, ung kvinne med en bioteknologisk jobb innenfor helsesektoren. 

Vi så filmen sammen. 
På vei inn i kinosalen antydet Siri at hun mente målgruppen i hovedsak består av heterofile, utadvendte og unevrotiske kvinner mellom 27 og 50. 

En samtale om sex 

Filmen tar opp tråden noen måneder etter at den første sluttet. 
Anastasia har naturlig nok blitt skremt av Christians idiotiske og plagede seksualitet, og hun har trukket seg litt unna. 
Men når han kommer med en liten gave, legger hun seg vips på rygg igjen. 

Nedenfor følger Siris og min twitter-samtale i etterkant av visningen: 
",0
"« Lego®Batman filmen»:Kostelig om Batmans personlighetsforstyrrelser 

Morsomste film på lenge! 

En ting jeg har angret på i løpet av mine år som deltids-filmanmelder er at jeg ga Lego-filmen (2013) karakteren fem i stedet for seks. 
Den tok meg på sengen. 
Jeg lo, koste meg og skjønte at den var god, men måtte se den flere ganger for å forstå hvor smart den egentlig er. 
Tabben fikk meg til å forstå at evnen til å identifisere noe godt, selv når man forventer det motsatte, er en sentral anmelder- egenskap. 

Klok av skade gikk jeg derfor inn og så Lego Batman-filmen med et annet forventningssystem aktivert. 
Dessuten tok jeg med en av sønnene mine, som ekstrahjelp, i tilfelle jeg igjen skulle komme til kort. 

Morsom og smart 

Filmen har naturlig nok ikke friskheten som Lego-filmen hadde, i og med at dette er mer av det samme. 
Den har heller ikke meta-nivået som oppsto i den første når man forsto at konflikten egentlig foregår mellom en far og en sønn som har ulike syn på hvordan man leker med lego. 

Men også denne filmen er ordentlig morsomt og smart. 
Jeg hadde tenkt å markere hvor mange ganger sønnen min på straks ti år lo, men kom ut av tellingen fordi jeg selv lo ukontrollert gang på gang. 

Filmen er en høyspent lek med mulighetene som potensielt ligger i enhver Lego-brikke, kombinert med et karaktergalleri som omfatter både DCs Batman-univers og alle andre kjente og ukjente lego-figurer, fra Voldemort til Gremlins. 
Bakt inn i det hele ligger strødd med intertekstuelle henvisninger til tidligere Batman-filmer som vil glede innforståtte fans. 

Filmskaperne forsyner seg dessuten hemningsløst fra et koldtbord bestående av klisjeer fra hundrevis av action- og superheltfilmer som vi alle har under huden. 

Små gullkorn 

Batman skal naturligvis bekjempe Jokeren, men den viktigste, og desidert morsomste, historielinjen handler om at han skal forstå at han er en ensom stakkar som trenger å åpne livet og hjertet sitt for andre mennesker. 
Når han kommer hjem til sin enorme bat cave og varmer opp mat i mikrobølgeovnen, alene, og ser Jerry McGuire i sin flotte kinosal, alene, og med nervøse og irrasjonelle latterutbrudd, så er det ubetalelig, faktisk det morsomste jeg har sett på film på lang tid. 

Slåssescenene med Jokeren og hans gjeng, blir etter hvert noe repeterende, men ikke desto mindre ligger det små gullkorn spredt ut et eller annet sted i omtrent hver eneste scene. 

Dette er en type film hvor man lenge før ettertekstene er over har begynt å gjenfortelle, husker du det og husker du det, for å kunne le sammen enda en gang. 

Det er ikke noe i veien med de norske stemmene, men de ca. ti minuttene jeg har sett av originalen er likevel noen hakk hvassere. 
",1
"«Paterson»:En poetisk visjon om USA 

Jim Jarmusch gir oss med poetens blikk en visjon om et åpent og sivilisert USA. 

Denne nye filmen av Jim Jarmusch gir kanskje inntrykk av å være et hvileskjær for den feirede filmkunstneren. 
Men ikke la deg lure. 
Selv om dette poetiske universet er lite og tonen lavmælt, er ikke ambisjonene det. 
Paterson er en av vinterens lyspunkter i et kinomørke som altfor ofte gir oss bredt anlagte brøl. 

I hovedrollen møter vi Adam Driver som bussjåføren som skriver dikt på fritiden. 
Han heter Paterson og bor og jobber i byen Paterson, og Jarmusch har hentet navnet fra et dikt av William Carlos Williams. 
En mann er som en by, skriver Williams, og Jarmusch lar Patersons åpne ansikt speile byen gjennom en uke der vi følger ham på bussruten og i rutinene hjemme hos sin kjære, Laura (Golshifteh Farahani). 

En poets tankerekker 

Hans liv kan fortone seg som kjedelig, og i starten krever det at vi avvenner oss med forventningen om at det skal komme et vendepunkt. 
Disse udramatiske rutinene utgjør Patersons ytre liv, men det er hans indre liv som kommer til overflaten gjennom diktene, som beveger oss. 
Når han kjører bussen brytes egne tankerekker mot passasjerenes samtaler, og vi får et inntrykk av hvordan en poetisk bevissthet opererer. 

Hans første dikt tar utgangspunkt i en pakke fyrstikker (Jarmusch er analog, her er ingen mobiltelefoner, skjermer eller lightere) som han ekspanderer videre på, helt til vi også får en fornemmelse av at dette lett antennelige ikke bare handler om fyrstikker. 

Livets små gleder 

For i ytterkantene av det harmoniske universet begynner det å ulme. 
Lauras hyperaktive hjemmekos har noe nevrotisk ved seg som i starten bare er søtt, men som krever stadig mer av poetens tålmodighet. 
Det vi smittes av er de små gledene han finner ved livet på egen hånd, fra de små samtalene han plukker opp på bussen og i favorittbaren, en tilfeldig jentes opplesning av eget dikt og selvsagt de oppdagelsene Paterson selv gjør på skriverommet. 

Det mest dramatiske som skjer er at bussen får motorstopp, noe Jarmusch tillegger en viss betydning, men ikke på den måten vi forventer. 

Et hensynsfullt Amerika 

Jarmusch var en gang den amerikanske indiefilmens kronprins, med en forkjærlighet for odde typer og marginale miljøer. 
Han ble elsket av hipsterne, men ignorert av mainstreamen. 
Her har han laget en film som i sin slående enkelhet kanskje er den mest tilgjengelige han har laget. 

Han har fortsatt outsiderens blikk, men jeg vet ikke om noen annen filmskaper som så konsekvent omfavner det flerkulturelle Amerika. 
Her er hver eneste scene dekket av flerkultur, uten at det problematiseres eller gjøres noe nummer ut av, og en mer åpen visjon av USA avtegner seg. 

Paterson er en film om hensynsfullhet, om å kunne se andre og glede seg over de små øyeblikkene man kan dele med fremmede. 
Det er et budskap både amerikanerne og vi andre trenger mer enn noensinne. 
",1
"«Moonlight» er et mesterstykke
Trumps biograf sa i fjor høst at han var ganske sikker på at Trump ikke har lest en eneste bok i hele sitt voksne liv. 
La oss håpe at han i det minste er i stand til å se film. 

Barry Jenkins var et ukjent navn for meg før filmen hans fra i fjor plutselig fikk åtte oscarnominasjoner, deriblant de to gjeveste, for beste regi og beste film. 

Jeg kastet meg rundt og fant debutfilmen hans Medicine for Melancholy (2008) på amerikanske Itunes. 
Den er en stilleflytende studie av et fireogtyve timer langt forhold mellom en ung svart kvinne og en ung svart mann. 
Veldig fin. 

Jenkins er den typen regissør som våger å stole på at lite er nok, og som har et stødig visuelt blikk samtidig som han behersker både det sagte og det usagte. 
Filmen er vagt fransk bølge-aktig både i form og farge. 

Øyeblikksbilder og indre liv blander seg med et sterkt behov for å si noe om svartes ståsted i forhold til seg selv og nasjonen USA. 
Riktignok bruker Medicine for Melancholy litt for store bokstaver når han lar karakterene sine snakke om rasespørsmål, men Jenkins ble åtte år eldre før han lagde film nummer to og er nå helt på plass. 

Raffinert fortelling 

I Moonlight møter vi mye av samme tankestoff som i den første filmen, men i mer raffinert form, og dessuten flikket på til noe som nærmer seg perfeksjon. 

Moonlight er først og fremst en sterk og nær historie om en sort manns oppvekst og livsvalg, men under lurer subtilt en større tanke som griper inn i amerikansk politikk og selvbilde. 

Filmen er basert på et teaterstykke, men bærer ingen preg av trangboddheten som ofte fornemmes i filmer som kommer fra teater. 
Den er tredelt og følger Chiron fra han er rundt ti år, til han er noen og tredve. 
Tre ulike skuespillere gestalter ham. 
Alex R. Hibbert spiller ham som tilbakeholden og hundset smågutt som forsøker å takle et liv med dopavhengig mor (en god Naomi Harris). 

Skyhøyt nivå 

Han kommer i kontakt med en crack-langer som tar hånd om ham. 
Langeren spilles av Mahershala Ali (kjent fra House of Chards) som gjør filmens beste rolletolkning, og det i en film hvor nivået allerede er skyhøyt. 
I del to tar Ashton Sanders over. 
Tenåringsversjonen av Chiron er fortsatt sky og hundset, og strever dessuten med seksualiteten. 
Hvem er han og hva har han lov til å være. 

I tredje del spiller Trevante Rhodes Chiron, eller Black, som han kaller seg nå. 
Han er blitt en sterk og stor mann. 
Knallhard. 
Med gull overalt. 
Men fortsatt med den lille guttens redde hjerte bankende et sted der inne. 
Filmen glir sømløst fra sekvens til sekvens, og overforteller mindre enn filmer flest. 
Årene mellom de tre delene går bare, og så får vi selv pusle sammen hva som har skjedd. 

En sjelden filmhistorie 

Musikken er et kapittel for seg. 
Her får vi alt fra typisk sort hip hop og Boris Gardners soulfyldige «Every Nigger is a Star» til Mozart, via Vivaldi-inspirerte intense fioliner til en Almodovar-hyllest når han bruker Caetano Velosos Cucurrucucu Paloma. 
Det er ekstremt lekkert gjort og er med å underbygge en sjelden filmhistorie man neppe vil unngå å bli beveget av. 

Jeg har oppdaget at filmterningskalaen for meg oppfører seg omtrent som Richters skala. 
Hvert trinn tilsvarer omtrent en tidobling av kvalitet. 
Når man da tar i betraktning at Hacksaw Ridge (som også er nominert til beste film) for meg er en svak firer og Moonlight en sterk femmer, nærmer vi oss her en film som er omtrent hundre ganger bedre. 
Det håper jeg Oscarakademiet er i stand til å anerkjenne. 
",1
"«John Wick - Chapter 2»:Ikke brenn ned huset til denne mannen 

Liker du ikke actionfilmer, styr unna denne. 

Før du leser videre skal jeg komme med en innrømmelse. 
Jeg elsker en god actionfilm. 
Dess mer brutale og upolitisk korrekte de er, dess mer setter jeg pris på dem. 
Men da må de være godt laget. 

Da den første filmen om John Wick hadde première i 2014, ble den en stor overraskelse. 
Ingen hadde hørt om den, men publikum elsket den. 
I Norge kom den aldri på kino, men mange har nok likevel stiftet bekjentskap med leiemorderen John Wick (Keanu Reeves). 

Filmen ble ikke en suksess på grunn av en spesielt original historie eller dype karakterer. 
Den nådde sitt publikum simpelthen fordi actionsekvensene er utrolig underholdende og veldig godt laget. 
Heldigvis har de nå laget film nummer to. 

God og dårlig action 

Det er stor variasjon på actionfilmene som produseres. 
Mange av filmene som lages for tiden består av generisk og kjedelig slåssing uten kreativitet. 
De er satt sammen på klippebordet i et hurtig tempo slik at du knapt får med deg en eneste detalj og du må gjette deg til hva som skjer. 

John Wick er det motsatte. 
Actionsekvensene er akrobatiske oppvisninger i elegant koreografert kuleballett. 
Dette er fysisk action og lange tagninger. 
De er inspirert av de store mesterne fra Hongkong med John Woo i spissen. 
Det er kanskje ikke så rart siden regissør Chad Stahelski har bakgrunn som stuntmann. 

Filmen har driv og suggererende rytme. 
Den er nydelig filmet. 
Scenene i Romas ruiner er en visuell nytelse. 
Selv om hele filmen er omtrent en eneste lang orgie i skytesekvenser og nærkamper, er det ikke kjedelig i et sekund. 
Faktisk vil jeg si at film nummer to er hakket mer elegant gjennomført enn den første. 

Absurd og svart humor 

John Wicks univers har også mye humor. 
Filmen tar oss inn i en hemmelig underverden av leiemordere, mafia og deres nettverk av koder. 
Selv mordere har regler og en æreskodeks som må følges. 
De morsomme detaljene og den beksvarte humoren gjør John Wick til noe mye mer enn kun hjernedød nihilistisk underholdning. 

Keanu Reeves er også perfekt i rollen som fanden sjøl. 
Raseriet, brutaliteten og råskapen lurer akkurat under den vakre fasaden. 
Det er ikke en mann du brenner ned huset til. 

John Wick: 
Chapter 2 er en film som utnytter filmens visuelle virkemidler. 
Scenen på kunstmuseet med utstillingen Reflections of the Soul kan absolutt ses på som ironisk og ikke minst som et lite vink til Orson Welles’ The Lady from Shanghai (1947). 

Filmen er ikke for deg som synes action blir ensformig og kjedelig. 
Dette er filmen for deg som elsker action hvor det filmatiske håndverket ligger som en solid bjelke i bunnen. 
",1
"«Vaiana»:Havet – venn eller fiende? 

Disney er ikke helt ute å kjøre. 

Før jeg går inn og ser helaftens Disney-filmer for tiden, har bakhodet mitt lange diskusjoner med seg selv. 
Hva er egentlig en Disney-film i disse dager? 
Og hva burde den være? 
Hvilke forskjeller i prosessen innfinner seg når man som filmstudio lager film nummer seksogfemti i en tilsynelatende endeløs serie av familiefilmer? 

Skal jeg som publikum fortsatt møte de nye filmene med velviljen som ble skapt i meg da jeg som liten så Dumbo, Pinocchio og Bambi, eller må jeg bare akseptere at verden har gått videre og at heller ikke Disney er en uforanderlig størrelse av nærmest gudegitt magi, men tvert imot en organisme som kjemper for livet på samme måte som alle andre? 

En fjompenisse som meg 

Forrige gang Disney (ikke Pixar) gjorde en animasjonsfilm i den emosjonelle enden av skalaen, (Frost), var det for meg en lekker visuell opplevelse, men en altfor tom emosjonell en. 

Det kan hende at jeg har vokst fra målgruppen eller at jeg til og med aldri har vært en del av den (ganske små jenter), men jeg kjøper ikke det argumentet, siden jeg ofte engasjerer meg emosjonelt i både film og tv hvor skaperne neppe har tenkt at en fjompenisse som meg kommer til å gjøre det. 

Når Disney har vært i humormodus de siste årene, er jeg mer med (Riverolf, Zootopia). 
Når de er i familie/finne seg selv/vokse opp og forstå verden-modus, gjentar de nå seg selv så pass mye at det forstyrrer. 

Sympatisk, men kjedelig 

Vaiana (Moana er originaltittelen) slår inn åpne dører rent historiemessig. 
Sterk, flott jente som trosser tradisjonene og redder folket sitt, tilsatt noen desiliter miljøbevissthet. 
Det er sympatisk, men også litt kjedelig. 

Jeg opplever at skaperne vet det selv, men at de samtidig er sikre på at når de bare får samlet stjernestemmene, laget musikken og gitt filmen verdens beste visuelle detaljnivå, vil det likevel til å fungere. 
Og det gjør det. 

Denne gangen har de researchet stillehavskulturen like nøye som de hadde gjort det med norsk kultur i Frost. 
Det er lekkert. 
Og noen av sangene er fengende – selv om ingen av dem er laget for evigheten. 

Karaktergalleriet har noen klare enere: 
Vaiana vet i hjertet sitt hva som er rett, slik en høvdingdatter skal. 
Hun godtar ikke forbudet mot å reise ut på havet. 
Og hun har en bestemor som er myk og i kontakt med alt det går an å være i kontakt med. 

På det jevne 

Halvguden Maui har kommet ut av kurs etter en gammel tabbe og trenger hjelp. 
En kylling og en gris skal få de minste til å le, og klarer det ganske sikkert. 
Men toppene, både humor- og følelsesmessig uteblir. 

Et høydepunkt er likevel kokoskrabben Tamatoa (Jemaine Clement som originalstemme), ellers er det jevnt høyt nivå hele veien, men altså for emosjonelt oppskriftsmessig og tomt for min smak. 

De norske stemmene fungerer godt, men er likevel, naturlig nok, noen hakk fra kvaliteten på det jeg så langt har hørt av originalversjonen. 
Filmen har spilt inn 4,5 milliarder kroner siden premièren for to måneder siden, så helt ute å kjøre er Disney ikke. 
De har bare sluttet å være originale og magiske. 
",1
"«Certain Women»:Flott om egenrådige kvinner 

Poetisk og vakker film om kvinners liv. 

Kvinnene i Kelly Reichardts film er ikke så «nasty», men de fremstår som veldig ensomme. 
Rundt dem står menn som ikke hører på dem. 

Handlingen er satt til en liten by i Montana, omringet av majestetiske og massive fjell. 
Her råder den macho truckers- og cowboykulturen. 
Cowboyen er for mange selve symbolet på kule, modige og hardtarbeidende menn som gjorde Amerika stort. 

Med Donald Trumps kvinnefiendtlige uttalelser og påfølgende demonstrasjoner mot den nye presidenten friskt i minne, er det fristende å se Certain Women i dette lyset. 
Men selv om feministiske aspekter lurer i bakgrunnen, blir det i Reichardts film aldri påtrengende. 

Ingen tradisjonell historie 

I stedet får du et lavmælt blikk inn forskjellige kvinneliv. 
Det høres kanskje ut som en klisjé, men skildringene er langt unna den klassiske filmfortellingens dramatiske struktur. 

Historiene som danner grunnlaget for filmen, er basert på novellene til Maile Meloy. 
Du møter Laura (Laura Dern), en single advokat som sliter med en klient som har en hodeskade. 
Gina (Michelle Williams) er familieoverhodet som ønsker seg en haug med autentisk stein til sitt nye hus. 
Jamie (Lily Gladstone) fungerer bedre sammen med hestene sine enn mennesker. 
Helt til hun tilfeldigvis møter den unge advokaten Elizabeth (Kristen Stewart), som kjører fire timer hver vei til jobb. 

Kompleks og empatisk 

Filmen har ingen tradisjonell dramatisk kurve. 
Den har ikke mye dialog. 
Du får ikke vite så mye om kvinnene gjennom en streng plott-drevet handling. 
Reichardt lar ikke historiens driv komme mellom deg og karakterene. 
Selv om du ikke får vite så mye om dem, kommer du godt under huden på dem. 
Til slutt føler du at du kjenner dem like godt som dine egne venner. 

Felles for dem alle er at ingen av mennene rundt dem hører på hva de egentlig sier. 
Deres emosjonelle isolasjon forsterkes av de åpne landskapsbildene. 
Du føler at de har mest lyst til å gi opp, men de reiser seg opp og fortsetter. 
De er helt vanlige kvinner som ikke holder kjeft. 
De lener seg heller ikke på menn for støtte. 
I Trumps øyne er de vel da ordentlig «nasty». 

For mange kan nok Certain Women fremstå som dvelende. 
Den krever tålmodighet. 
Lar du deg fascinere av Reichardts poetiske bilder, får du en elegant historie rik på empati og forståelse for karakterene sine. 
Filmen har en underliggende kompleksitet og nerve som griper tak. 
De sterke skuespillerne sørger også for finstemt og fasettert spill. 

Her ser du filmen: 

Filmen vises med jevne mellomrom på Cinematekene i Oslo, Bergen, Kristiansand, Lillehammer, Stavanger, Tromsø og Trondheim i hele februar 

For visningstider og billetter i Oslo sjekk Cinematekets webside 
",1
"«Fanget i nettet»:Kraftløs provokatør 

Den sørkoreanske filmens enfant terrible kommer til kort med sine provokasjoner denne gangen. 

Det er ikke enkelt å plassere den sørkoreanske filmens urokråke, Kim Ki-duk. 
De siste årene har han med jevne mellomrom overrasket, ved å veksle drastisk mellom sjangere og temaer. 
Derfor kommer det ikke som noen overraskelse at også denne nye filmen er noe helt annet. 

Det er den åttende filmen han lager siden han vant Gulløven i Venezia i 2012 for Pieta, og som så mange ganger før har filmen skapt rabalder i Sør-Korea. 
Årsaken er at han denne gangen går løs på selve hovedverkebyllen på den koreanske halvøya – den konstante trusselen om krig mellom nord og sør og hvordan denne terrorbalansen rammer relasjoner mellom mennesker. 

Politisk spill 

Filmen åpner med noe så enkelt som at en nordkoreansk fisker forviller seg inn på sørkoreansk territorium. 
Komplikasjonene som oppstår kjenner vi godt gjennom tilsvarende hendelser. 
Begge sider forsøker å fremstille situasjonen som en propagandaseier, og fiskeren blir en kasteball i et politisk spill han ikke forstår rekkevidden av. 

Kim Ki-duk fremste provokasjon er at han ikke fremstiller det sørkoreanske demokratiets motiver som noe noblere enn diktaturstaten i nord. 
Det er bare en fanatisme med motsatt fortegn. 
Jeg liker slike provokasjoner og så frem til hvordan Ki-duk ville argumentere for det i den videre handlingen. 
Men gjennomføringen står ikke i stil med det ambisiøse utgangspunktet. 

Statisk hovedrolle 

Problemet er et skjematisk manus og en hovedrolle som blir for statisk. 
Den stakkars fiskeren fremstilles som så naiv og uskyldig at det blir umulig å ta ham helt på alvor. 
Når han havner i Seoul holder han øynene lukket for ikke å bli korrumpert av den glorete kapitalismen. 
Men det blir vanskelig å skille alvoret fra satiren. 

Svært mye av dramaet utspiller seg i forhørsrommene til den sørkoreanske etterretningen, og her virker regissør Ki-duk unødvendig tung på labben. 
Forhørslederen er like endimensjonal hatefull som fiskeren er naiv, og de lange sekvensene mellom dem er repeterende og utmattende. 
Dialogen er noen ganger på nivå med en dårlig spionthriller og det er vanskelig å tro at dette er samme regissøren som i 2004 ga oss den subtile Vår, sommer, høst, vinner … og vår. 

Likevel er dette et interessant bomskudd, om ikke annet. 
Det kunne blitt en spennende mørk komedie om hvordan nasjonalismen på begge sider av den koreanske halvøya leder til en absurd fanatisme, og noen få ganger treffer satiren blink. 
Men Ki-duk virker mer oppsatt på å drive frem dette hovedpoenget, om at begge sider har sine svin på skogen, enn å gi oss rollefigurer av kjøtt og blod. 
",0
"Mørkt og deprimerende om Kings Bay-ulykken
Kari Bremnes overbeviser i rollen som sliten journalist i norsk thriller om Kings Bay-ulykken. 

Eller var det nå egentlig en ulykke? 
Det er utgangspunktet for regissør Stig Svendsen lek i konspirasjonsteorienes grumsete grenseland i filmen om Kings Bay-ulykken i 1962. 
Gruveulykken på Svalbard krevde 21 menneskeliv. 

Konspirasjonsteorier oppstår i det øyeblikk det kan levnes en ørliten tvil om hva som faktisk skjedde. 
De kan være farlige, men la oss innrømme først som sist at de også kan være svært underholdende. 
De har resultert i timevis av god underholdning, fra UFO-konspirasjoner i X-Files til drapet på JFK. 

Mystisk og spennende 

Kings Bay oppfyller hovedkravet til en god thriller. 
Den er spennende og litt mystisk. 

Filmet om vinteren, i et snødekket Tromsø, er stemningen satt til å akkompagnere en innføring i norsk historie under den kalde krigen. 
Kampen om makten over nordområdenes naturressurser er reell nok. 

Det hele starter med at en sliten journalist i Nordlys, Harrieth Hansen (Kari Bremnes), får tilsendt noen mystiske lydbånd. 
Lydopptakene avslører at Sovjet truet Norge med en ulykke i Kings Bay ett år før det skjedde. 

Paranoia på nyhetsdesken 

Hansen begynner å nøste i mysteriet og finner en fiende som er mye farligere enn hun aner. 
Det blir raskt klart at hun står overfor større problemer enn den unge jyplingen av en nykommer (André Sørum) som stjeler sakene hennes og lager klikkvinnere for nettavisen. 

For Hansen tar fortsatt notater på blokk og er totalt uinteressert i klikkmas. 
Hun er en person mange i journaliststanden kan føle sympati med. 
Samtidig er hun også en aldri så liten klisjé, men akkurat i denne sammenhengen fungerer det. 
Moderne teknologi og en skummel spionverden blir en sterk kontrast til Harrieths oppfatning av sin egen trygghet og integritet som journalist. 

I møte med moderne avlyttingsmetoder og et etterretningsvesen som ikke er blitt snillere siden den kalde krigen, fremstår hun som naiv og idealistisk. 
Harrieth er David i kampen mot Goliat. 

Første del er best 

Kings Bay går i sporene til klassiske thrillere fra avisenes verden som All the President's Men (1976) og fjorårets Spotlight (2015). 
Handlingens fokus er gravingen etter spor i gamle dokumenter, men dessverre er den ikke like helstøpt. 

Filmen makter å pirre nysgjerrigheten din og drar deg inn i mysteriet rundt Kings Bay-ulykken. 
Første del av filmen er den sterkeste, både intens, spennende og interessant. 

Mot slutten greier ikke regissør Svendsen å skape nok troverdighet rundt sin teori. 
Da virker heller ikke avsløringene farlige nok. 
Som publikummer sitter du og lurer litt på hvorfor avsløringene egentlig var så farlige. 
Historiens mange tråder blir ikke nøstet godt nok opp. 

Filmen kunne nok også tjent på litt mer visualisering av de historiske hendelsene enn bare glimt fra gamle avisartikler og bilder. 

Kari Bremnes stråler 

På tross av et par innvendinger er Kings Bay en film som underholder med et solid spenningsnivå. 
Det er uten tvil også Kari Bremnes som bærer filmen med sitt karismatiske nærvær. 

Noen scener ødelegges av litt stiv replikkveksling, men det er ikke Bremnes’ feil. 
Hun bærer hele filmen og dominerer hver scene hun er i – og det er nesten hele filmen. 
Hun er simpelthen strålende og troverdig i rollen som old school-journalisten som ikke skjønner at visse spøkelser bør forbli begravd. 
",1
"«The Rules for Everything»:Regelknusing fra regidebutant 

Multikunstneren Kim Hiorthøys debutfilm har mange morsomme scener og knuser reglene for hva en spillefilm kan være. 

For fem år siden fotograferte Kim Hiorthøy Som du ser meg. 
Det er en av de morsomste filmen som er laget på 2000-tallet. 
Men fordi det ikke finnes regler for hvordan man kategoriserer en film, ble den geniale komedien omtalt som både drama og «kvinnefilm». 

Absurd humor 

Nå debuterer musikeren, illustratøren og filmskaperen Hiorthøy som regissør for en spillefilm. 
The Rules for Everything markedsføres som en komedie, men den oppleves mer som en intellektuelt utfordrende kunstfilm med innslag av absurd humor. 

Tidlig i filmen sier hovedpersonen Storm, som er en ti år gammel jente, at vi har lover og regler for absolutt alt i verden for å unngå kaos. 
Storm påpeker også at historiefortelling har regler. 
Utsagnet blir stående som en slags metakommentar til denne filmen, for Hiorthøy bryter mange av reglene som konvensjonelle spillefilmer følger. 

Leken og original 

Resultatet er blitt en leken og original film fylt med assosiative tankesprang, der det blir opp til hver enkelt publikummer å abstrahere og fylle filmen med mening. 

Utfordringen blir at man sitter igjen med en følelse av at filmen handler om alt og ingenting. 

Her tematiseres livet og døden, men også trivielle, dagsaktuelle emner. 
Hiorthøy ironiserer blant annet over ryddetrenden som nå hjemsøker vårt land. 

Nydelig klipping 

Filmen er nydelig klippet av Hiorthøy selv. 
Det visuelle uttrykket er kontrollert og binder sammen den «kaotiske» historien, som nesten kan gi inntrykk av å være laget etter innfallsmetoden, for den slentrer både hit og dit. 
Det dukker stadig opp nye bipersoner, som virker mer interessante enn de hovedpersonene. 

Scenekunstner Sarah Francesca Brænne gjør blant annet et uutslettelig inntrykk i sin særdeles underspilte rolle som en ung turistguide i jobbkrise. 

Skamløse typer 

Mye av filmens komikk skapes av at rollefigurene bryter sosiale spilleregler uten å skamme seg. 
Turistguiden (Brænne) er for eksempel blottet for entusiasme og faktakunnskaper. 

Vi møter også en familiefar som sier til kona at han vil at hans nye elskerinne skal bo med dem, en ambulansearbeider som deler ut visittkort, og en prest som sammenligner døden med en Kinderegg-overraskelse. 

Disse morsomme scenene stjeler oppmerksomheten fra hovedhistorien, som blir for stillestående og uforløst. 
Det finnes noen regler for hvordan man lager en tradisjonell spillefilm. 
Jeg mistenker at Kim Hiorthøy kjenner dem alle, og finner stor glede i å bryte dem. 
",0
"I «Julieta» er Pedro Almodovar tilbake hos mødrene
Pedro Almodóvar er tilbake med en film som nesten bare består av kvinner. 

Hva ville Almodovar gjort uten kvinnene? 
Etter flere kunstneriske villspor, blant annet Hjelp vi flyr -farsen I’m so excited , vender han tilbake til mer trygg grunn med Julieta . 
I Cannes ble filmen mottatt som om den fortapte sønn var tilbake, for første gang siden Volver (2006), med en film som nesten bare består av kvinner. 

Hitchcock-inspirerte univers 

Filmen avspeiler en 66-åring som er i fin form, selv om det gjenstår noe før han når opp til gamle høyder. 
Men dette Hitchcock-inspirerte universet føler han seg hjemme i. 
Filmen er sammenlignet med Rebecca, men er basert på tre noveller av Alice Munro (fra boken The Runaway ) og var opprinnelig ment å utspille seg på engelsk. 

Emma Suarez spiller kvinnen som blir innhentet av fortiden når hun får høre nyheter om datteren hun har mistet kontakt med. 

Renner over av symbolikk 

Det blir inngangen til en veksling mellom nåtid og fortid, der Almodovar henter frem alle de triksene vi har lært å elske ved hans melodramaer, fra skjebnetung symbol— og fargebruk til elegante visuelle kommentarer til klassiske filmer og kunstverker. 

Åpningssekvensen er pur filmatisk nytelse der Julietas dyprøde kjole finner form som både en rose og noe enda mer erotisk. 
Produksjonsdesigner Gomez og fotograf Larrieau tråkker her opp velkjente stier sammen med Almodovar, og gir oss tablåer og utsnitt som er kunstverker i seg selv. 
En sentral sekvens på et tog, der Julieta møter mannen i sitt liv, renner nesten over av symboler ladet med sex og død. 

For anonym som ung 

Noen vil mene at Almodovar gjentar seg selv, og de har helt rett. 
Men jeg for min del satte pris på disse variasjonene over gamle temaer, selv om melodramaet kunne trengt en skuespiller med større pondus. 

Ikke et ondt ord om Emma Suarez som spiller Julieta som eldre. 
Hun var henrivende i kultklassikeren Røde Ekorn . 
Men her har hun en mer begrenset rolle. 

Problemet ligger hos den mer anonyme Adrianas Ugarte i rollen som den unge Julieta. 
Almodovars mest kjente førstedamer, Carmen Maura eller Penélope Cruz, ville i sin storhetstid fylt den rollen med en sterkere glød og lidenskap. 
Ugarte blir litt for kjølig og nølende, og regissøren må nok fortsette å lete etter en ny førstedame. 

Reddet av bisk hushjelp 

Heldigvis dukker Almodovars faste birollehaver Rossy de Palma opp som bisk hushjelp. 
Hun er et av få humoristiske innslag i en film som iblant heller over i massivt melodrama, noe også musikken fra Alberto Iglesias bidrar til. 

Men hallo, dette er Almodovar. 
For de av oss som vokste opp med hans manesje av kvinner, er dette som å komme hjem. 
Og da er vi romslige nok til å trille en firer på terningen. 
",1
"«Live by Night»:Afflecks forfengelighetsprosjekt 

Ben Affleck viser total mangel på selvinnsikt i «Live by Night. 

Det går sjelden bra når Hollywood-stjerner inntar hovedrollen foran og bak kamera. 
Den unike Orson Welles lyktes med det mirakuløst, mens Marlon Brando og Johnny Depp viste begge hvor galt det kan gå. 

Ben Affleck er ikke i nærheten av Brando og Depps kvaliteter som skuespiller, men okkuperer her registolen, mesteparten av nærbildene og rollen som produsent og medforfatter. 
Resultatet er et litt pinlig forfengelighetsprosjekt som vitner om total mangel på selvinnsikt hos filmstjernen. 

Affleck har vist at han kan regissere, som i Oscarvinneren Argo, og burde derfor vite bedre. 
Men denne kostbare filmen, der både Boston og Miami anno 1920 er gjenskapt med voldsomme actionsekvenser og flotte panoramaer, er en kaotisk røre. 

Affleck spiller krigsveteranen 
Joe som motvillig begynner å jobbe for mafiaen i Boston med å smugle sprit under forbudstiden. 
Det leder ham til Miami der han får i oppgave å lede mafiaens distribusjon i samarbeid med lokal cubansk mafia. 

Karikerte sørstatsskurker 

Affleck er åpenbart forelsket i Joe og forvandler ham til noe så usannsynlig som en liberal, godhjertet gangster. 
Joe gifter seg med Miamis vakreste negresse (som det het den gangen) og er ikke snauere enn at han erklærer krig mot Ku Klux Klan. 

Han liker ikke å drepe folk, og når han gjør det, er det kun de verste skurkene (som KKK-drapsmannen R.D Pruitt som har den ”innavl-looken” Hollywood har lært oss at sørstatsskurker har). 

Det er tydelig at Affleck ser på epoken med vår tids liberale og opplyste øyne, og selv om han legger opp til noen refleksjoner rundt Den amerikanske drømmen (hvilke episke gangsterfilmer gjør ikke det?), så skusler han det bort med håpløst svulstige replikker. 
Filmen starter med Afflecks stemme som konkluderer med at han dro ut i første verdenskrig som soldat, men vendte tilbake som fredløs. 
Og slik fortsetter det. 

Kjenner ikke sin begrensning 

Som skuespiller har Affleck en spesiell utfordring: han er ganske uttrykksløs og passer ikke i roller som krever nyansert spill. 
Han har mimikk som passer bedre i karikerte gangsterfilmer som Dick Tracy, eller i dramatiske roller der hans begrensninger unyttes til rollens fordel (som når han spiller en skuespiller som faktisk er ment å være en dårlig skuespiller i Hollywoodland). 

Han omgir seg her med uvanlig mange gode skuespillere i begrensede roller. 
Chris Cooper er som vanlig god som lokal politisjef i Miami og Brendan Gleeson dominerer hver minste scene han er med i (og det er ikke mange). 

Symptomatisk for filmen er rollen til den begavede Zoe Saldana, som Afflecks cubanskfødte hustru. 
Hun har bare to funksjoner i filmen, utover å være sensuell og sexy, og det er å vise at Afflecks heltefigur er storsinnet og at vi skal synes synd på ham mot slutten. 
For en sløsing med talent. 
",0
"«Split»: M. Night Shyamalan i toppform
James McAvoy stjeler showet i uhyggelig grøsser. 

«Hvem snakker jeg med nå? 
Er det Dennis? 
Jeg tror ikke det er Barry,» sier Dr. Karen Fletcher (Betty Buckley) under en av seansene med sin pasient. 

Dennis / Barry / Patricia / Hedwig (James McAvoy) har 23 forskjellige personligheter, og lider av det som i dag omtales som dissosiativ identitetsforstyrrelse. 
Den 24. personligheten presser seg frem, og resultatet er skremmende. 

Filmer om mentale lidelser er ikke uvanlig. 
Temaet har dukket opp i alt fra klassiske dramaer som The Snake Pit (1948) til thrillere som Shutter Island (2010). 
Split plasserer seg blant grøsserne, men starter som en kidnappingsthriller. 

Subtil skrekk 

En av personlighetene kidnapper tre unge jenter og låser dem inne i kjelleren. 
Ikke alle personlighetene er enig i at dette er en god idé. 

På den ene siden har Shyamalan laget en klassisk spenningsfilm med grøssende elementer hvor ofrene må pønske ut måter å slippe unna. 
På den andre siden er filmen et intenst drama som utspiller seg mellom de forskjellige personlighetene. 
Ikke minst er møtene med legen, som sakte begynner å ane at noe er alvorlig galt, en mesterlig oppvisning i subtil skrekk og stor skuespillerkunst. 

James McAvoy skiller mellom de forskjellige karakterene med ørsmå nyanseforskjeller. 
Det er litt flere rynker i pannen, briller, lesping og diskret kostymeskift. 
Det er en mesterlig og mangefasettert oppvisning i hva en ørliten forskjell kan gjøre med en hel personlighet. 
Det er også skikkelig nifst. 

I skyggen av sitt eget rykte 

Split viser også en regissør tilbake i toppform, og resultatet er en elegant film i grenseland mellom grøsser og thriller. 
Da M. Night Shyamalan slo gjennom med den geniale Den sjette sjansen (1999), ødela han egentlig litt for seg selv. 

Ved å lage en så sjokkerende film skapte han en forventning om at han alltid kom til å skape en overraskende slutt. 
Et slikt rykte er vanskelig å leve opp til. 
Hans påfølgende filmer ble dermed av mange oppfattet som skuffende, selv om mange av dem både er gode og fascinerende. 

Stilistisk er Split klassisk Shyamalan med bilder holdt i mørke og atmosfæriske toner. 
Han kan av og til være bombastisk, men her leker han seg med nyansene. 
Det kler både regissøren og filmen. 

Split er stemningsfull og smygende skummel. 
Til slutt lurer han også inn en link til en av sine tidligere filmen, men hva det er, skal ikke jeg avsløre. 
",1
"«Disippelen»:Religionen som snudde i døren 

Det føles både rett og rimelig at en film om moderne kristen radikalisering kommer fra Russland. 
Der holdt man som kjent for ikke lenge siden religionen nede i sytti år. 
Man rev kirkene eller brukte dem til bassenger, fjøs og mye annet. 
I den grad man likevel holdt kristendommen i hevd, foregikk det under overflaten. 

Straks muligheten åpnet seg igjen, slo religionen tilbake, som en buestreng spent til bristepunktet, den hadde ligget og ulmet i menneskenes hjerter, eller hvor i kroppen religion nå skjuler seg, og i dag har den igjen et solid feste i befolkningen. 

President Putin ses rett som det er på tv med sin bestevenn patriark Kirill av Moskva, den russisk ortodokse kirkens overhode. 
Stat og kirke er perlevenner, og står tilsynelatende for et felles bolverk mot vestens umoral og hemningsløshet. 

Det er med bakgrunn i dette man bør se Disippelen. 

Sobert fortalt 

Veniamin Yuzhin (Pyotr Skvortsov) bor med sin mor (Julija Aug) og går på videregående skole i en ikke navngitt russisk provinsby. 
Moren bekymrer seg for hva som skjer med sønnen, han virker fjern, hun lurer på om han bruker stoff, men hun er sjanseløs. 

Venya, som sønnen kjærlig kalles, har allerede, og uten synlig grunn, forsvunnet inn i bibelen og møter verden med sitater derfra. 
Referanser til bibelstedene kommer opp på lerretet hver gang han strør dem rundt seg. 
Og det er kontinuerlig. 

På skolen opponerer han mot jentenes lettsindige påkledning. 
I biologitimene blir klasserommet en slags krigsskueplass hvor vitenskapen og rasjonaliteten representert ved læreren Elena (Viktorija Isakova) møter det tilsynelatende evige og gammeltestamentlige strenge, representert ved Venya. 

Det er sobert og enkelt fortalt, og det hele spisser seg godt til uten at det oppleves som forutsigbart eller forsert. 
Enkelte scener bærer et visst preg av å komme fra teater, uten at det er noe galt i det, men det medfører en viss stivhet og tekstmessig tyngde snarere enn en skuespillerdrevet dynamikk. 

Troens mer og mindre enfoldige kraft 

Disippelen er en historie som passer for en tid hvor det føles som om religionen var i ferd med å snike seg stille ut, men fikk et hosteanfall i døren og ombestemte seg. 

Regissør Serebrennikov behandler tematikken litt på samme måte som von Trier gjorde i Breaking the Waves. 
Det er ikke nødvendigvis helt klart hvor sympatien ligger eller om filmen er en advarsel mot eller en omfavnelse av troens mer og mindre enfoldige kraft. 
Det åpnes også for at hovedpersonen er inne på noe viktig i sin insistering på bibelens ord. 
Dermed er filmen en god inngang til å diskutere den offentlige samtalen om religion og livssyn, noe som for øvrig skal foregå i regi av Kulturdepartementet under filmfestivalen i Tromsø denne uken. 

Mitt lille bidrag kan være å postulere at jo mer moderat religionsutøvelsen er, jo bedre for alle involverte. 
Antagelig kan dette uttrykkes matematisk på en fin måte. 
",1
"«Jeg, Daniel Blake»:Et trygdemareritt 

Ken Loach har som alltid en politisk agenda, men det er skuespillerne som blåser liv i den. 

Det er noe ukuelig, ja, nesten trassig over Ken Loach sin konsistente politiske overbevisning gjennom 50 år som filmskaper. 
I likhet med Woody Allen produserer 80-åringen filmer med en imponerende kontinuitet og kvalitet, og skal vi dømme etter dette siste tilskuddet, er det ingen grunn til at han bør pensjonere seg. 

Vi befinner oss der Loach og hans faste manusforfatter Paul Lavery trives best – hos den britiske arbeiderklassen. 
For hver film Loach lager virker det som denne klassens vilkår har forverret seg enda noen hakk, og han kan effektivt piske frem en sosial indignasjon i den mest likegyldige blant oss. 

Byråkratiets labyrinter 

Vi møter den arbeidsløse snekkeren Daniel (Dave Johns) som er blitt kasteball i en kafkaesk labyrint av søknadsprosedyrer og byråkratiske snubletråder. 
Han er blant dem den digitale tidsalderen ikke har tålmodighet med. 
Heldigvis er han slagferdig nok til å gi oss en god latter på vegne av alle de som føler en viss avmakt overfor de digitale mulighetene. 

Daniels utfordring er at han måtte slutte å jobbe etter et hjerteinfarkt. 
Men myndighetene nekter ham trygd, for de mener han bør kunne jobbe, og han havner i en runddans med systemet han aldri ser ut til å komme ut av. 
Konklusjonen er, som hans nabo formulerer det: 
”They’ll fuck you around, that’s the plan”. 
Med andre ord: det skal være vanskelig, nesten umulig, å få trygd. 

Sterkt bilde av sult 

Daniel er ikke lat, men han er nevenyttig på den ”gammeldagse” analoge måten. 
Det kommer frem i møte med den arbeidsløse alenemoren Katie (Haley Squires) som han hjelper med å komme til rette i ny leilighet. 
Hun og barna er også i fritt fall, drevet ut av sitt nabolag i London på grunn av høye boligpriser. 

Vennskapet mellom Daniel og Katie er en søt historie, kanskje altfor søt, men Johns og Squires er for gode skuespillere til at vi dveler ved det. 
Mye av filmens hjerte ligger i den grunnleggende godheten Daniel føler for Katie og barna, og den hjerteskjærende skildringen av en kvinne som ofrer alt for barna. 

Det høres kanskje ut som en sentimental skillingsvise, men Loach og Lavery er durkdrevne i dette faget, de vet hvordan de skal balansere realismen med patoset. 
Jeg trodde ikke jeg skulle få oppleve å se en vesteuropeisk kvinne hjemsøkes av sult på film i 2017, og det er noe sjokkerende ved synet. 
Men kanskje er det en av de helt sentrale scenene i britisk film dette året. 

Sklir ut i melodrama 

Loach vant Gullpalmen i fjor med denne filmen. 
Den var ikke kritikernes favoritt, og jeg tilhører dem som har innvendinger. 

Loach bygger opp vår identifikasjon med Daniel på en mesterlig måte, og skildringen av et byråkrati som ikke står til ansvar for noe (”det er beslutningstagerne som har bestemt dette”, er ofte et standard svar) er det mest rammende jeg har sett i noen film. 
Men historien tar mot slutten en melodramatisk vending jeg ikke opplever som troverdig. 

Det er som om Loach helt på tampen ikke orker å plage Daniel og Katie mer, og gir dem hver sin grenseoverskridende scene. 
Det svekker helheten i en film som fungerer så strålende på så mange andre måter. 
",1
"«Marcus & Martinus- Sammen om drømmen»: 
Aller mest for fansen 

Også utenforstående foreldre kan nyte godt av å se dokumentarfilmen om popfenomenet Marcus & Martinus. 

I 2012 vant to sjarmtroll MGPjr med sangen «To dråper vann». 
De to unge guttene fra den lille bygda Trofors i Nordland er eneggede tvillinger, og suksessen lot ikke vente på seg. 
Det som har skjedd etterpå er, for å bruke en klisjé, historie. 
I november i fjor oppnådde de drømmen: 
Å selge ut Oslo Spektrum ikke bare en gang, men to ganger! 

Dokumentarfilmskaper Daniel Fahre har fulgt Marcus & Martinus gjennom mange år. 
Kamera følger dem helt til tannpussen på badet og opp i sengen. 
Så kan man spørre om to unge gutter på 14 år har nok å fortelle. 
På kort tid har de opplevd mer enn de fleste på sin alder, og Fahre kommer bak fasaden på de populære artistene. 

Forbausende jordnære 

Det er Marcus og Martinus som har filmens fortellerstemmer. 
Pappa Kjell Erik og manager Jon deltar i kulissene, men kommer ikke inn som kommenterende stemmer. 
Dermed blir filmen et ukritisk fanportrett som er laget for å tilfredsstille den unge fanskaren. 

Likevel får du glimt av menneskene bak imaget. 
De er to unge gutter som elsker å sparke fotball og hater å gjøre lekser. 
Foreløpig fremstår de som to karer som fortsatt har bakkekontakt. 
De virker forbausende jordnære og fremstår som om de har beholdt noe av sin barnlige uskyldighet i møte med kjendislivet. 

Sure og gretne 

Filmens mest intense del er sekvensen hvor de to guttene er ute på en ganske omfattende Norgesturné. 
Som de fleste tenåringer blir de både slitne og umotivert. 
Selv om pappa prøver seg på positive peptalks, er det ikke alltid det fungerer heller. 

Utad fremstår de to alltid som smilende og uadskillelig. 
Filmen får frem at de også er unge og sårbare. 
De kan krangle og bli møkklei alt maset. 
Filmens morsomste sekvens er da de blir så grinete at de ikke engang tåler sine egne sanger. 

Hvor er maskineriet bak? 

Filmens tittel er Marcus & Martinus – Sammen om drømmen. 
At de to er sammensveiset levner filmen ingen tvil om. 
At det er et stort maskineri av alt fra managere, låtskrivere, produsenter, sminkører og ikke minst et stort plateselskap bak dem, aner du kun konturene av i bakgrunnen. 

Dette maskineriet gjør alt for å gjøre dem til Skandinavias største popstjerner. 
I en kynisk musikkbransje er det ikke tvil om at dette er krefter som vil presse mest mulig penger ut av fenomenet. 
Dette hører kanskje ikke hjemme i en fanfilm, men det fremstår likevel som filmens største svakhet at filmskaperen ikke berører temaet. 

Rent bortsett fra at filmen mangler et kritisk blikk på de kommersielle kreftene som styrer dem, gir regissør Daniel Fahre fansen det de vil ha: 
Et glimt inn på soverommet til sine store helter. 

For alle som selv har vært lidenskapelig opptatt av en pophelt, det være seg The Beatles eller Justin Bieber, er det ingen tvil om at popfenomenet Marcus & Martinus fenger. 
Filmen både underholder og fascinerer. 
",1
"«Suntan»:Ynkelig midtlivskrise i gresk ferieparadis 

Ferieparadiset Antiparos forvandles til en arena for en brutal midtlivskrise i denne greske tragedien. 

Jeg er blant dem som har tilbrakt mange sommerferier på den vesle ferieøya Antiparos i Kykladene. 
Som småbarnsfar har jeg i likhet med hovedpersonen i denne greske filmen bare hørt rykter om de unges utsvevende liv på andre siden av øya. 

Kostis (Efthymis Papadimitriou), en lubben mann over 40, ankommer Antiparos som ny lege, og krysser en grense som ville vært fremmed for de fleste: han forsøker å innynde seg hos de unge og vakre 20-åringene som eier natten på øya. 

Det høres fryktelig patetisk ut, og det er det. 
Suntan er en film som får deg til å krympe deg – både fordi det er pinlig og fordi filmen pirker borti noe vi sjelden opplever å se på film: den brutale erkjennelsen av at vi ikke er unge lenger, selv om reklamebransjen prøver å innbille oss at det ikke lenger handler om alder, men interesser. 

Store ambisjoner 

De unge ser selvsagt rett gjennom Kostis, men aksepterer han i starten fordi han betaler drinkene. 
Dette kunne fort blitt bare en unnskyldning for å vise nakenhet og ung seksualitet, men filmens regissør Papadimitropoulos har større ambisjoner. 
Han ønsker å vise hvor grusom de unges hedonisme og frihet kan fortone seg, samtidig som den er noe helt naturlig. 
Kostis lar seg ydmyke, og når du tror han har nådd bunnen, så bare fortsetter han å grave seg ned. 

I en scene antyder en av de unge at Kostis har et Lolita-kompleks, og denne parallellen til Nabokovs berømte roman er på sin plass. 
Kostis bærer på noe som hemmer ham emosjonelt, men filmskaperne vil ikke psykologisere ham, vi får ikke vite hva det er. 
Når 21-åringen Anna (Elli Triggou) forfører ham, er det som å se en katt leke seg med en halvdød mus. 
For henne er det ganske uskyldig, for ham blir det fatalt. 

Brutal utlevering 

Papadimitropoulos tilhører en ny generasjon ”realister” i gresk film som har kommentert de siste årenes krise i Hellas på indirekte måter, uten å psykologisere. 
Her har han forlatt den sosiale uroen og volden i Athen som var så fremtredende i hans forrige film, Wasted Youth, til fordel for en isolert skjebne på en øy full av europeiske turister. 

Selv om skuespillerne er strålende, ikke minst veteranen Papadimitriou og ferske Triggou, greier ikke regissøren helt å runde historien av. 
Kostis sin reise til nattens ende på Antiparos ender derfor ganske forutsigbart. 
Men jeg har sjelden sett en mer brutal utlevering av en midtlivskrise. 
",1
"«En gatekatt ved navn Bob»:Gud velsigne YouTube 

Søt historie om å bli rusfri ved hjelp av en katt. 

Det hender jeg blir fryktelig trøtt når jeg ser filmer hvor dyr har viktige roller. 
Av og til blir jeg det også av filmer som handler om mennesker, men hvis de handler om dyr er jeg sjanseløs. 

Derfor duppet jeg av et stykke inn i En gatekatt ved navn Bob, men jeg klarte å regne ut hva som må ha skjedd i de få minuttene jeg var borte, og jeg er ganske sikker på at avduppingen ikke er grunnen til at jeg opplevde filmen som mangelfull. 

Historien har mange forutsetninger for å være en hjertevarm gladfilm om hvordan en katt kan hjelpe en metadonavhengig heroinist tilbake til livet. 
Ikke minst fordi den er en sann historie. 

Absolutt gladsak 

James Bowen var skilsmissebarn og mobbeoffer og havnet på heroinkjøret. 
Det så ut til å gå dårlig, helt til han fikk seg en katt og tok den med seg da han spilte gitar i Covent Garden eller solgte The Big Issue på Londons gater. 

De to ble et koselig par som raskt havnet på YouTube, et forlag tok kontakt, lagde en bestselger og nå kommer filmen. 
Katten Bob spiller til og med seg selv. 
En absolutt gladsak. 
Og man kan naturligvis ikke annet enn å være glad på James Bowens vegne. 

Historien er fin, boken er muligens rørende, men filmen kunne jeg ha klart meg uten. 
Den er blitt en underlig sjangerhybrid. 
Litt familiefilm, litt opplysingsfilm og litt drama. 

Søt og harmløs 

Rett som det er tar regissør Roger Spottiswoode i bruk subjektivt kattekamera, og lar Bob svare med kattelyder når James (Luke Treadaway) sier noe til den eller spør den om noe. 
Det er et velkjent grep for de aller yngste kinogjengerne og det får meg til å lure på hvem denne filmen er laget for. 

Det beste svaret jeg klarer å komme opp med er folk som er ekstremt glad i katter, opptatt av bruk av dyr i ruspolitikk, ute etter å ta med småunger på kino for å lære dem at det ikke behøver å gå dårlig bare fordi man havner på kjøret – eller kombinasjoner av disse. 

Hovedperson Treadaway er litt for kjekk for rollen, synger litt for bra, og Londons sosialvesen fremstår som for godt til å være sant med Joanne Froggatti (Downton Abbey) som reddende engel. 

Men bevares, verden er full av dystre skjebner, så en film som dette gjør ingen skade utover å være søt, harmløs og kanskje også opphav til et ras av kattedrømmer fra mer og mindre uegnede potensielle eiere. 
",1
"«The Autopsy of Jane Doe»:Ikke for de lettskremte 

En obduksjon skjuler hemmeligheter som ikke er for pyser. 

En skalpell kutter gjennom død hud. 
En sag skjærer brutalt og nådeløst gjennom kraniet og avslører hjernebarken. 
En obduksjon er brutal og skånselløs. 
Kroppens mest intime hemmeligheter brettes ut. 

Krimserier på TV er har gjort oss nærmest avstumpet og immun. 
C.S. I og Bones har vist oss alle de mest bestialske måtene å drepe et menneske på – rett inn i vår egen stue. 
Det er klinisk, glamorøst og umenneskelig, men likevel lar vi oss fascinere av mysteriet. 

Etter å ha sett The Autopsy of Jane Doe er det godt å se at vi fortsatt kan bli skremt. 

Mer enn klassisk krim 

Filmen åpner med en blodig massakre av en familie. 
Detaljene er groteske og så langt unna C.S. Is glamorøse krimscener som det er mulig å komme. 
I kjelleren finner politiet liket av en ukjent kvinne. 
Liket virker urørt og intakt. 
Den døde – Jane Doe – fraktes til obduksjonskjelleren til far (Brian Cox) og sønn (Emile Hirsch) Tiller. 

De holder hus i en gammel kjeller med et interiør som får en til å slenge en tanke til Overlook Hotel i The Shining. 
Du aner at filmen er mer enn en ordinær krimhistorie. 

Far og sønn starter sin intime undersøkelse av den døde kvinnen. 
Det som følger er en blanding av klassiske krimelementer og ren, grøssende uhygge. 
Liket avslører elementer som er direkte naturstridig. 

Far og sønn er vitenskapsmenn. 
De leter etter kliniske svar. 
De søker en dødsårsak. 
De spør ikke hvorfor. 
The Autopsy of Jane Doe er noe så bisarr som et kammerspill mellom en far, en sønn og et lik. 
Historien beveger seg i grenseland mellom vitenskap, mystikk og det som skjer i det øyeblikket vitenskapen kommer til kort. 

Ubehag og fascinasjon 

Den norske regissøren André Øvredal imponerte med den sære Trolljegeren (2010). 
I møte med det store utland har han bevart sitt originale blikk for detaljer og sin svarte humor. 

Filmens mordgåte er faktisk så besnærende at du dras inn i mysteriet og greier ikke gi slipp. 
I likhet med hovedpersonene higer du etter svar. 
Sammen med far og sønn grubler du over de mest groteske detaljene etterhvert som de brettes ut. 
Du blir en voyeur inn i de mest utenkelige lidelsene et menneske kan bli offer for. 
Bildene til fotograf Roman Osin er nådeløse og detaljerte, men de glamoriserer aldri hverken døden eller torturen. 

La det være klart med en gang: 
The Autopsy of Jane Doe er ikke en film for deg som ikke tåler å se blod og gørr på film. 
Som publikum slites du mellom ubehag og fascinasjon. 
Idet de mystiske elementene introduseres er det nesten en lettelse. 
Da er vi som publikum over i et mer velkjent territorium – den klassiske skrekkfilmen. 

Her har Øvredal latt seg inspirere av mestere som Stanley Kubrick og sparer på effektene. 
Han vet at antydningens kunst er mer effektivt og mye mer skremmende. 

The Autopsy of Jane Doe er original, velspilt, grøssende skummel og til tider motbydelig ekkel. 
Som mange overnaturlige grøssere faller den litt sammen når forklaringen rulles opp helt mot slutten, men før den tid er det bare å stålsette seg for ubarmhjertige og iskalde grøss. 
",1
"«Manchester by the Sea»:Klokkeklart og vondt 

Skyld og sorg utforskes sjelden på film på en så overbevisende måte. 

Døden har en sentral plass i Kenneth Lonergans filmer. 
Han har frem til nå vært regnet som et marginalt arthouse-fenomen i Norge, hans forrige film, Margaret, ble bare vist på Cinematekene. 

Men med sin nye film, Manchester by the Sea, har Lonergan blitt en av Oscar-oppløpets fremste utfordrere med fem Golden Globe-nominasjoner. 
Særlig Casey Afflecks hovedrolle fremheves av kritikerne og bookmakerne som en favoritt. 
Men den er ingen åpenbar kandidat. 

Djerv åpning 

Nå vi møter Lee Chandler første gangen, lever han et mistrøstig liv et sted i Boston, som vaktmester i en leiegård med gretne leietagere. 
Du skal ha gode nerver for å åpne en film så begivenhetsløst, med en rollefigur som nærmest virker bedøvet i forhold til omgivelsene. 
Men Lonergan vet hva han gjør, og denne tilstanden står helt sentralt for dette sorgtunge universet, der 
Lee bærer på mer enn han klarer å forholde seg til (det avsløres så sent som midtveis i filmen, så jeg skal ikke spoile det, selv om det kanskje ville gjort denne anmeldelsen mer opplysende). 

Ufattelig tragedie 

Det er brorens plutselige død tidlig i filmen som vekker Lee fra sin dvale og tvinger ham tilbake til Manchester i Massachusetts der han vokste opp. 
I brorens testamente er Lee overlatt ansvaret for sønnen Patrick på 16, og han får også et midlertidig ansvar for brorens fiskebåt. 

Lee er ikke på noen måte klar for oppgaven. 
Vi innser nå at det er hjemstedet han har flyktet fra de siste årene, og katastrofen som en gang rammet rykker gradvis nærmere. 
Vi merker at gamle venner tripper forsiktig rundt Lee som han er spedalsk, og når han møter sin ekskone, som nå har stiftet familie på nytt, trer tragedien frem i all sin grufulle velde. 

Absurd humor 

Lonergan veksler mellom stundene før og etter katastrofen uten å markere overgangene. 
Det kan være frustrerende, men det drar oss nærmere den verden Lee lever i, der fortid og nåtid går i hverandre og noen forsonende sorgprosess ikke lenger er mulig. 

Likevel er dette en film med mange morsomme, små øyeblikk. 
Lonergan har et spesielt blikk for det absurde i misforståelsene som oppstår mellom mennesker i hverdagen, særlig mellom Lee og Patrick. 
Når de leter etter en gravplass for faren, mister Lee orienteringsevnen og glemmer hvor de har parkert bilen. 
Slike «feil» ville de fleste filmskapere unngått, for de betyr tilsynelatende ikke mye, men summen av dem gir både Lee og oss nødvendig pusterom i en (egentlig) uutholdelig atmosfære. 

Befriende ukjente ansikter 

En kvalitet ved filmen, som gjør den sjelden i Oscar-sammenheng, er bruken av ukjente ansikter, særlig i birollene. 
Disse skuespillerne ser helt ordinære ut, de dukker opp i alle størrelser og fasonger (men ikke alle farger, dette er det helhvite New England). 
Heller ikke Affleck har de typiske «kjekke» stjernekvalitetene, ansiktet hans kan være vanskelig å lese, men det gjør ham perfekt til rollen. 

Når det først dukker opp en stor stjerne, Michelle Williams, får hun liten tid. 
Men hun rekker å gi oss en av årets mest minneverdige scener, godt hjulpet av Affleck. 

Det er en opprivende scene, langt over grensen for hva de fleste kan tåle, så husk å ha et lommetørkle på lur. 
Men jeg kan ikke garantere at du føler deg bedre etterpå. 
",1
"«Det fremmede»:Sær, men morsom 

Snål film om kjønnskamp og tentakelsex. 

Den ville regionen, La Región Salvaje er filmens originale tittel. 
Handlingen er satt til Guanajuato, en av de mest katolske og konservative regionene i Mexico. 

Da regissør Amat Escalante besøkte Film fra Sør-festivalen i fjor, fortalte han at utgangspunktet for filmen var vold mot kvinner og homoseksuelle i Mexico. 

Kjønnskamp er absolutt et av filmens perspektiver. 
Om budskapet kommer tydelig frem, er en annen sak. 
Escalantes film er en sjangerhybrid som beveger seg mellom grøsseren, science fiction og realistisk drama. 
Dette vanskeliggjør forståelsen av filmen. 

Den realistiske stilen hvor volden alltid lurer var et kjennetegn i hans forrige film, Heli. 
Nytt her er et innslag av mystikk. 

Det fremmede er en film hvor de bisarre og snåle elementene stjeler oppmerksomheten fra de samfunnsmessige problemstillingene. 
De alvorlige temaene vold og diskriminering kommer i bakgrunnen fordi vi sitter og venter på noe annet. 

Tentakelsex 

Problemet er at også de mystiske elementene forblir subtile og vage. 
Sjangerblandingen gjør sitt til at Det fremmede både er sær, original og morsom. 
Den skiller seg ut fra mye annet som vises på kino for tiden. 

I filmen møter du et ekteparet Alejandra og Angel og deres to barn i en liten by i Mexico. 
Angel er skaphomse, og konen er både fysisk og emosjonelt utsultet. 
Livet deres blir snudd på hodet idet de møter Veronica. 
Hun tar med seg Alejandra til en avsidesliggende hytte hvor noe mystisk venter henne. 
Det fremmede frister med den ultimate nytelsen. 

Det fremmede fremstår som en fallitterklæring ovenfor det tradisjonelle samfunnet og machomannen. 
Det eneste som kan tilfredsstille filmens kvinner er tentakelsex med et fremmed vesen. 
Et vesen av ren naturkraft som ikke er bundet av våre strikse, kulturelle og seksuelle regler. 

Fascinerende og annerledes 

Selv om Det fremmede ikke er helt vellykket, er den fascinerende. 
Spesielt må Ruth Ramos, i rollen som den forknytte Alejandra, nevnes som bærer av filmens nerve. 
Scenen hvor hun for første gang møter det fremmede vesenet er både mørk, skremmende og erotisk. 

Det er i grenseland mellom det politiske budskapet og det erotiske at regissør Escalante får litt problemer. 
Filmen er på langt nær skummel eller ekkel nok til å tilfredsstille som en ren grøsser, mens det politiske budskapet drukner i tentakelsex. 
",1
"«Lion»:Den lange veien hjem 

80.000 barn forsvinner i India hvert år. 
Lion forteller historien om en av dem. 

Den første timen av Lion er preget av praktfullt spill av barneskuespilleren Sunny Pawar. 

Han spiller indiske Saroo Brierly som fem år gammel forsvant fra familien sin på midten av 1980-tallet. 
Saroos far hører vi ikke noe om. 
Moren forsøker å livnære familien med arbeid i et steinbrudd. 
Saroo og storebroren stjeler kull fra godstogene og bytter det i fødevarer. 
De har et lite skur å bo i, men er ellers grundig forfordelt og hører til blant de aller fattigste. 

Saroo blir med broren på en nattlig utflukt for å finne jobb, men de kommer bort fra hverandre. 
Det er forferdelig og dramatisk, og det var det også i virkeligheten, ifølge Brierly, som har skrevet boken A Long Way Home om det han opplevde. 

Emosjonell og sterk 

Sunny Pawar har en troskyldighet over seg som minner om den Anton Glanzelius har i Mitt liv som hund, eller som Jackie Coogan har i Chaplins The Kid. 
Han møter verden med åpenhet, men lærer raskt at voksne som gir seg ut for å skulle hjelpe har skumle, til og med livsfarlige, baktanker. 

Den indiske delen av historien er dokumentaraktig nær og bygger opp en sterk emosjonell base når vi etter hvert hopper til Australia. 
Tyve år senere har adoptivforeldrene (Nicole Kidman og David Wenham) gjort oppgaven sin godt, men må likevel konstatere at Saroo sterkt kjenner behov for å finne ut av opphavet sitt. 
Han har lite å støtte seg til i sin søken. 
Heldigvis finnes noe som heter Google Earth. 

God Oscar-kandidat 

Selv om den australske delen ikke er like solid som den indiske, er Lion en film hvilken erfaren regissør som helst kunne ha smykket seg med, men den er imponerende nok Garth Devis debutfilm. 
Prosjektet ble tidlig plukket opp av The Weinstein Company, noe som betyr store muskler når Oscarsesongen nå nærmer seg. 
Filmen er allerede godt plassert på tipslistene til flere toneangivende gjettere som forsøker å sirkle inn hvilke filmer som kan være aktuelle i kategorien beste film. 

I tillegg til Pawar som altså stråler i barnerollen, er Dev Patel (Slumdog Millionaire) fin. 
Han har den rette sårheten, samtidig som han er energisk og ellers ren og pen. 
Og både Rooney Mara og Nicole Kidman har en tendens til å være gode når de får være så nedpå og vanlig som de får her. 
Den tyske filmen Sangen i mitt hjerte (2010) som også handler om å finne sitt opphav, har et sterkt øyeblikk når hovedpersonen skjønner at livet hennes egentlig er et annet enn hun tror. 
En tilsvarende scene finnes i Lion, med stor effekt. 

Jeg så filmen med niåringen vår. 
Han forsto heldigvis ikke hvilke redsler lille Saroo unnslapp på gaten i India. 
Og etterpå var han glad for at han er stor nok til å huske etternavnet sitt og navnet på byen han bor i. 
",1
"«Assassin's Creed»:Spektakulært surr 

Sjelden har så mange klasseskuespillere gjort så lite av seg. 

At man skal sky unna videospill er blitt et munnhell i filmbransjen på linje med at man aldri skal jobbe med små barn eller dyr. 
Likevel ser ikke adaptasjonsviljen ut til å avta, selv om den så langt ikke har gitt oss filmverker som står støtt på egne bein. 

Visstnok er det Michael Fassbender som har ivret mest for denne filmversjonen av Assassin’s Creed, et mektig populært spill som har solgt godt over 100 millioner på verdensbasis. 
Forklaringen på at dette nå er blitt film finner vi der, i salgstallene, men jeg tviler på om de som elsket spillet vil få mye ut av denne filmen – utover en forsterket tro på at spill- og filmverdenen ikke hører sammen. 

Sløsing med talent 

Du skal likevel lete lenge etter en film på kino i vinter som kan skilte med like mange klasseskuespillere. 
Med seg har Fassbender durkdrevne veteraner som Marion Cotillard, Jeremy Irons og Charlotte Rampling, og ferskere talenter som Michael K Williams (The Wire, Vice) og Ariane Labed (The Lobster). 

Det ga meg forventninger, også fordi regissør Justin Kurzel kommer fra et helt annet sted enn action-adventure-sjangeren, hans forrige film var en kritikerrost adaptasjon av Macbeth med Fassbender i hovedrollen. 
Kanskje kunne han bringe noe nytt til torgs? 
Men den gang ei. 
Jeg har sjelden sett en film der så mye talent foran kamera er sløst bort. 
På sitt beste er ikke denne filmen noe bedre enn en middelmådig action/adventure-film. 

Kaotisk tidsreise 

Kurzel forsøker å etablere et selvstendig filmatisk univers, blant annet ved å bruke en hovedfigur som ikke var med i spillet. 
Men handlingen er så kaotisk at det er umulig å henge med, aller minst gjenfortelle den. 
Fassbender spiller en dødsdømt kriminell som etter henrettelsen gjenoppvekkes av Cotillard, som er sjefforsker i et stort, mektig konsern. 

Hennes misjon er å få Fassbender til å reise tilbake flere hundre år, til hans forfedre som under Den spanske inkvisisjonen kjempet mot kirken og den såkalte Templar-organisasjonen. 
Kanskje kan han spore opp Edens Eple, som vil gjøre henne i stand til å kontrollere den frie viljen til menneskene. 

En forspilt sjanse 

Kurzel og Fassbender tegner ikke hovedrollen svart-hvit, han er ingen tydelig helt, og denne ambivalensen skaper spenning i starten. 
Men de tar seg ikke tid til å bygge ham opp som en fullblods rollefigur, vi blir isteden kastet inn i spektakulære actionsekvenser som i enkelte partier er nok i seg selv (som når Fassbender og Labed flykter over hustakene i Madrid og Granada). 

Men det er Cotillards maskin som forflytter Fassbender, og hver gang vi vender tilbake til moderne tid og konsernets forskningssenter, lugger det. 
Handlingen i moderne tid kan ikke matche 1500-tallets Spania, og alt preiket om å kontrollere ”den frie viljen” – som kunne blitt en vektig kommentar til vår egen tid – ender i luftige problemstillinger som ikke angår oss. 
",0
"Karakter 6 fra Aftenposten til siste episode av Skam:«Tørk Skam-tårene, tidenes beste norske TV-serie gjør det eneste rette» 

Aller siste episode av Skam etterlater oss med en stor sorg, et sårt savn og sug etter mer. 
Det kunne ikke vært bedre. 

Så er det altså over. 
En hel nasjon med Skam-fans har gruet seg til denne dagen. 
Med en storslått Eid-fest, hvor kjærlighetsbudskapet stod i fokus og hvor vi fikk en aldri så liten påminner om hvordan det hele startet, tok vi farvel med Skam-gjengen - trolig for aller siste gang. 
Det er lov å håpe at det dukker opp en post eller to i sosiale medier i etterkant. 
Det er jo tross alt i Skams ånd å avslutte denne seriefesten på samme plattform som den startet. 
Men på TV-skjermen er det nå over for godt. 

De er jo helt i startgropen 

Er du blant dem som sitter igjen med følelsen av at dette sluttet alt for brått? 
At Sana, Vilde, Noora, Chris, Eva, Jonas, William, gutte-Chris, Isak, Even, og alle de andre ikke fikk fortalt ferdig historiene sine? 
Da er du ikke alene. 
Men når hjertet brenner, røyklegges hjernen. 
Hvis du klarer å sortere deg gjennom alle de store følelsene blir det klart: 
Det går jo ikke an å fortelle ferdig historien til en gjeng tenåringer. 
Deres liv har jo bare så vidt begynt. 

Det er nemlig ikke livshistoriene til Skam-gjengen denne serien har handlet om. 
Det er de små og store øyeblikkene i hverdagen, hvor livet deres har startet overgangen fra ungdom til voksen, vi har tatt del i. 

Skulle gjerne sett Vilde kicke mer Pepsi Max-ass 

Selvfølgelig skulle jeg ønske meg mer Skam. 
Ikke minst en hel sesong med Vilde i hovedrollen, hvor vi kunne bli kjent med den egentlige Vilde. 
Ikke bare den som tror at man må opprettholde en perfekt fasade for å ha verdi i andres øyne. 
I likhet med de fleste andre Skam-fans har jeg hatt en drøm om seks sesonger, slik at vi kunne få følge dem gjennom hele russetiden. 
Jeg har til og med hatt forbudte drømmer om spin-offs. 
Men når jeg tørker Skam-tårene ser jeg at serieskaper Julie Andem har gjort det eneste rett ved å slutte på topp, og hvor genial denne avslutningen egentlig er. 

Dessuten, hva har alle store minneverdige kulturopplevelser til felles? 
De etterlater fansen med stor sorg og et enda større ønske om mer. 

En liten tekstmelding kan bety så mye 

Den siste uken har vi fått små minikapitler med flere av seriens hovedroller. 
På hvert sitt vis har disse scenene oppsummert litt av den indre reisen de ulike karakterene har hatt i serien. 
William tør endelig å velge Noora og kjærligheten fremfor familieforventninger, penger og status. 
En enkel tekstmelding kan virke så uviktig, men betydningen av det personlige valget som ligger bak er stor. 

Det samme gjelder for jente-Chris som endelig viser mer enn et smil og takler en konflikt med en av sine nære venner, Even som klarer å finne en form for stabilitet i hverdagen, Jonas som endelig ser hva som er rett foran nesen sin, Eskil som tar ansvar for noen andre enn seg selv, gutte-Chris som trolig tør å ta sjansen på å vise ekte følelser for en jente for første gang, og ikke minst Sana som finner plass til både sitt indre moralske kompass og sine egne sterke følelser. 

William og Noora kommer neppe til å gifte seg 

Alle disse personlige reisene kan virke små hver for seg. 
Men når de er med på å forme personligheten til hver og en i Skam-gjengen er de også med på å legge grunnlaget for hvordan resten av livene deres vil bli. 
Er det noe overgangen fra ungdom til voksen har lært oss, så er det at alt kan endre seg. 

La oss ta en titt i krystallkulen: uansett hvor sterkt kjærlighetsflammen brenner akkurat nå kommer nok neppe Noora og Williams forhold til å vare ut studietiden. 
Verken Isak og Even eller Sana og Yousef kommer trolig til å gifte seg og få barn. 
Den sammensveisede venninnegjengen Eva, Vilde, Chris, Sana og Noora kommer neppe til å henge sammen og dra på hytteturer om 20 år. 
Trolig kommer de ikke alle engang til å bo i samme by. 

Slik har serien blitt udødelig 

For kjærligheten og vennskapene som Skam-gjengen opplever nå er ikke varige bindinger. 
Det er ikke engang varige relasjoner. 
Men det skaper derimot udødelige minner. 
Fra en tid som setter spor etter seg i alle mennesker. 
Dype vennskap, den første store kjærligheten, det å finne seg selv, er noe vi alle har opplevd i større eller mindre grad – og det er derfor vi elsker Skam så høyt. 

Istedenfor å få følge dem inn i den krevende, pliktpregede og kronglete voksentilværelsen står Skam-gjengen igjen som evig ungdom for oss. 
Og det skal vi være evig takknemlig for! 
",1
"Hvordan kunne svensk politi utpeke Robin (5) og Christian (7) til drapsmenn?
Saken Kevin er en rystende dokumentar om hvordan svensk politi presset to brødre på 5 og 7 år til å tilstå et barnedrap. 

Sommeren 1998 ble 4-åringen Kevin Hjalmarsson drept i Arvika i Sverige. 
Etter en lang og resultatløs etterforskning fokuserte de på to av Kevins naboer; brødrene Robin og Christian, henholdsvis 5 og 7 år. 

Politiets sjefetterforsker Rolf Sandberg kunne med alvorlig mine fortelle pressen at de to guttene hadde innrømmet drapet, og de ble begge overlatt til barnepsykiatrien sammen med sin sønderknuste familie. 

I nesten tyve år har Rolf Sandberg blitt hyllet som politimannen som løste den traumatiske saken. 
Dokumentaren Saken Kevin viser at etterforskningen heller er en av de største skandalene i moderne skandinavisk rettshistorie, med ubehagelige paralleller til både Birgitte Tengs- og Thomas Quick-saken. 

Bor på hemmelig adresse 

SVTs meritterte gravejournalist Dan Josefsson ringer brødrene, som bor på hemmelig adresse, men de legger på røret. 
Etter et halvt års betenkningstid bestemmer de seg likevel for å snakke med SVT, og dette er starten på Saken Kevin. 

Robin og Christian er forsiktige, for gjennom hele livet har de blitt fortalt at de er barnedrapsmenn, mens de selv alltid har ment at noe skurrer. 

Samtidig som vi blir kjent med familien, snakker Josefsson med Sandberg og andre nøkkelpersoner i etterforskningen. 
De peker, forklarer og mimrer, og dokumentaren fyller inn med illustrerende dronebilder fra området og åstedet. 

Sjokket kommer dog først når seeren får videobilder av forhørene av brødrene og – hold på hatten – rekonstruksjoner fra åstedet med 5 år gamle Robin og en insisterende politikvinne. 

Ligner på Making a Murderer-forhørene 

Én av de skjellsettende scenene i dokumentarsuksessen Making a Murderer er da tenåringen Brendan Dassey blir satt alene i et rom med politietterforskere, før han senere blir overtalt til å tilstå via sin egen advokat. 

Forhørene av fetteren i Birgitte Tengs-saken hadde samme overtalende karakter, men ble aldri dokumentert med hverken lyd eller bilde. 
I Saken Kevin er hvert eneste minutt, bortsett fra selve «tilståelsen», videofilmet, og Dan Josefsson og SVT kryssklipper disse opptakene med ferske intervjuer av politietterforskerne med maksimal effekt. 

Scenene hvor brødrene i nåtid ser intervjuer med politietterforskerne er gripende, og viser hvor godt klippet og regissert serien er. 

Gamle videoopptak gjør at dokumentaren står på egne ben 

Politiet forhørte brødrene i tilsammen 31 timer, og benyttet også den senere diskrediterte minneeksperten og professoren Sven-Åke Christianson – kjent fra Thomas Quick-saken – som analytiker. 

Når Christiansons teknikker blir implementert i etterforskningen, og den påståtte tilståelsen skal komme, får vi se forhørsteknikker og politioppførsel som ikke kan bortforklares. 

Det fremstår mest av alt som overgrep mot forsvarsløse, frustrerte barn, og Saken Kevin står på egne ben bare av forhørsklippene. 

Det er vanskelig å komme utenom ordene sjokk, vantro og skandale, og det innser også politiet selv utover i intervjuene. 

Hvor galt kan politiet trå? 

Fra første anslag er Saken Kevin en mørk tragedie som er fryktelig vanskelig å se på, men løses på en måte som gjør den til en meget god og viktig dokumentar. 
Alle som vil får snakke, kryssklippingen er effektfull og sober, og drapet på Kevin utbroderes ikke med flere detaljer enn absolutt nødvendig. 

Josefsson dykker i stedet umiddelbart dypt ned i etterforskningen, hvor resten av serien forblir. 
Etterforskningen var ikke bare uprofesjonell og uetisk, da de telefonavlyttet to 13-åringer ble den også ulovlig. 

I løpet av tre timelange episoder blir Saken Kevin til en rystende fortelling om hvor galt politiet trådte og hvilke konsekvenser det fikk. 
Blant annet at de fremdeles ikke vet hvem som drepte Kevin Hjalmarsson. 
",1
"«American Gods:»Magisk, merkelig og relevant 

Neil Gaimans roman er transformert til en besnærende TV-serie. 

Har du ikke lest Neil Gaimans roman American Gods? 
Da kan det tenkes at du i løpet av de første episodene av denne serien lurer på hva det er du sitter og ser på. 
Mitt råd er å gi den tid, lev deg inn i universet og bli med på en bisarr og besynderlig reise blant guder, levende døde og fortapte mennesker. 

Det blir klart ganske tidlig i Bryan Fuller og Michael Greens adaptasjon av Gaimans roman at dette ikke er en tradisjonell fortelling. 
Reisen er like viktig som målet, som etter seks episoder fortsatt er diffust. 

Noe helt for seg selv 

Reisen starter i fengsel, hvor Shadow Moon (Ricky Whittle) har sonet ferdig en dom. 
På den siste dagen får han beskjeden som endrer alt. 
Hans kone Laura (Emily Browning) er omkommet i en bilulykke, og en ødelagt mann vender hjem. 
På veien blir han tilbudt en jobb av den gåtefulle Mr. Wednesday (Ian McShane), som virkelig er noe for seg selv. 

Det er starten på historien, og noe mer av handlingen røper vi ikke. 
Den må enkelt og greit oppleves. 

Gamle og nye guder 

Som allerede nevnt, aner du konturene av en historie, men den er ikke stramt fortalt. 
Handlingen hopper fra den ene snodige karakteren til den andre, og den er kompleks. 
I starten kan noe virke umotivert, men det er det ikke. 
Alt henger sammen, men serien hjelper deg ikke med tips om hvordan du skal tolke det som skjer. 

Den løse fortellerstilen inviterer til fargerike og besynderlige scenarioer. 
Mange av episodene introduseres av en sekvens som hinter om det sammensatte forholdet mellom mennesker og guder. 
Første episode starter med de gamle vikingene og deres guders ankomst til det som i dag er Amerika. 

På veien har det moderne mennesket byttet ut de gamle gudene med nye og mer spennende varianter. 
Vi tenker kanskje ikke på dem som guddommer, men hva vet vi? 
Spillet mellom gamle og nye krefter er blodig og brutalt med menneskene fanget i midten. 

Trumps Amerika 

Serien kunne ha nøyd seg med å diskutere menneskers avgudsforhold til penger, teknologi, underholdning og forbrukersamfunnet vi lever i. 

Heldigvis makter serien å frigjøre seg fra Gaimans roman og skape sitt eget univers med særpreg og atmosfære. 
Det gjør serien skremmende relevant i Donald Trumps Amerika. 

Hovedpersonen er riktig nok mørk i huden, men det gjøres aldri til et poeng i seg selv. 
Serien er fargeblind, og det er en befrielse. 
Temaene som tas opp i noen av episodene er derimot aktuelle i et USA som slites i stykker av blodrøde rasekonflikter, homofobi og fremmedhat. 

En av seriens mest skremmende sekvenser så langt kommer i den sjette episoden. 
Moon og Wedensday besøker en kritthvit liten småby kontrollert av noe som ligner på ekstremversjonen av Ku Klux Klan og på toppen av tronen selveste våpenguden. 

Det er i slike sekvenser - med guder og magiske ånder - at serien går fra å være ren underholdning til å bli foruroligende og tankevekkende. 

En eksplosjon av farger 

Seriens visualitet setter den også i en klasse for seg selv. 
Produsent Bryan Fuller er mannen bak Hannibal, en serie som også dyrket voldsestetikkens mer blodige sider. 
Med seg som regissør på tre av episodene, «Head Full of Snow», «The Secret of Spoons» og «The Bone Orchard» har han med seg David Slade, som har bakgrunn fra samme serie. 

Noen av sekvensene nærmer seg skrekkmesteren Dario Argentos giallo-stil, hvor de mer groteske elementene er stilisert og nærmer seg det teatralske og overdrevne. 
De sterke fargene og den gjennomførte bruken av rødt understreker seriens overnaturlige element. 

Selv om American Gods til tider er foruroligende og rystende, er handlingen trygt plassert i eventyrland. 
Blandingen av fantasi og illevarslende aktualitet er unik og gjør serien til en helt spesiell opplevelse. 
",1
"Donald Trumps våpendrager
Han har Richard Nixon-tatovering, dyrker konspirasjonsteorier og jobber for diktatorer. 
Roger Stone er mannen som fikk Donald Trump til Det hvite hus. 

De første bildene i Get Me Roger Stone viser en mann i 60-årene som tålmodig hører Donald Trump tale foran et stadig mer ekstatisk publikum. 
Åstedet er den republikanske kongressen der Donald Trump ble bekreftet som partiets presidentkandidat i 2016, og når hotellmagnaten når sitt crescendo med «...we will make America great again!» eksploderer konfettien utover salen, og vår mann reiser seg sakte opp i en storslagen victory-posering. 

Som Nixon på en politisk solskinnsdag 

I skyggen av konfettien står han som Nixon på en politisk solskinnsdag, seierssikker og med et selvtilfreds glis dirrende i munnvikene. 
Møt Roger Stone, eller om du vil: det amerikanske politiske mørkets mest kyniske prins. 
Han har akkurat fått oppfylt en tretti år gammel drøm: gjøre Donald Trump til amerikansk presidentkandidat, og du skal følge ham den neste halvannen timen. 

Fra CREEP til Ronald Reagan, så sexskandale 

Roger Stone startet sin karriere i The Committee for the Re-Election of the President, en organisasjon som både ble forkortet til CREEP og tok advokatregningen for de fem Watergate-innbruddstjuvene. 
Da Stones mor så på TV at han var involvert i Watergate ringte hun forferdet og lurte på hva han hadde vært med på, mens Stone tenkte at det var «pretty cool» å komme på listen over Watergate-affilierte. 
På 80-tallet drev han Ronald Reagans kampanje i New York, og i den anledning traff han eiendomsmagnaten Donald Trump. 
Etter et mislykket forsøk på å overtale Trump til å stille som president, satte en saftig sexskandale Roger Stone på sidelinjen på siste halvdel av 90-tallet. 

Han jobber for diktatorer 

Samtidig som den politiske bakmannkarrieren skjøt fart på 70- og 80-tallet, slohan seg opp med lobbyistfirmaet Black, Manafort, Stone and Kelly for å tjene penger på de samme politikerne han bidro til å få valgt. 
Selskapet har sørget for tett kontakt med presidenter de selv har bidratt til å få valgt, og samtidig jobbet hardt på oppdrag fra både interessegrupper og diktatorer som Mobuto Sese Seko, Ferdinand Marcos og somaliske Siad Barre. 
Vi må heller ikke glemme at Roger Stone er fast spaltist hos konspirasjonsfanatikeren Alex Jones, og stiller villig opp som forsanger når noen vil rope LOCK HER UP! om Hillary Clinton gjennom amerikanske bygater. 

En miks av Tom Wolfe og naziskurk fra Indiana Jones 

Når Roger Stone i tillegg er en karismatisk type med platinafarget hår, dandydress, sigar og martiniglasset innen rekkevidde blir han et uimotståelig intervjuobjekt. 
I TV-ruten ser han ut som en miks av Tom Wolfe og en naziskurk i Indiana Jones-filmene, hvert fall helt frem til han tar av seg på overkroppen og stolt viser frem Richard Nixon-tatoveringen sin. 

Stone snakker skamløst om hvor langt han er villig til å gå for å vinne, og ser ikke noen problemer med å drive lobbyvirksomhet for diktatorer eller spre de villeste konspirasjonsteorier. 
Gjennom 100 minutter snakker han i overskrifter og provokasjoner, og gliser bredt når han blir æreskjelt av politiske motstandere eller journalister. 
At politiske motstandere hater ham viser bare at han gjør jobben sin, smesser Stone. 

Surfelærer på en bølge av møkk 

Get Me Roger Stone er uimotståelig underholdning og historiefortelling, men også en bekmørk påminnelse om hvor ille det står til i kulissene i amerikansk politikk. 
Kynismen er total når drittpakker, falske nyheter, ville konspirasjonsteorier og negative valgkampangrep røres inn med milliarder av dollars og pengekåte lobbyister, og som surfelærer på bølgen av møkk står Roger Stone skamløst og instruerer. 
Hans nedrigste og mest illustrerende øyeblikk er når han blir spurt om hvordan han kunne jobbe for verdens verste diktatorer. 
«En manns terrorist er en annen manns frihetskjemper», sier han litt uinteressert, og følger opp med at han er stolt av alt han gjorde som lobbyist for Black, Manafort, Stone and Kelly. 
For han tjente jo mye penger. 
Så enkel er logikken. 

Meme-vennlige slagord visker ut skikkelinjer 

Derfor er da også Get Me Roger Stone best når hans egne mantraer og monologer kryssklippes med Jane Mayer fra Newyorker, Wayne Barrett fra Village Voice og Fox News-stjernen Tucker Carlson. 
Stone er fascinerende å høre og se på, men for mye av ham setter – som han selv sier i starten av filmen – Stone-varemerken fremst og i midten. 
Dette røres også til av regissørenes rare plakatbruk av Stone’s Rules, meme-vennlige slagord som «Past Is Fucking Prologue» og «Hate Is a More Powerful Motivator Than Love». 
Get Me Roger 
Stone er en dokumentarfilm om tittelpersonen, ikke en reklamefilm for enkeltmannsforetaket hans, og her og der tar regissørene frem viskelæret og gjør streken mellom de to litt utydelig. 

Gjør hva som helst 

Likevel er det en meget interessant og medrivende film, og perfekt kompendium til nyhetene slik de utfolder seg om dagen. 
Stones betydning for Trump-kampanjen og den sittende presidentens seier understrekes fra første bilde til siste scener, og selv om intervjuene med Donald Trump er gjort før han ble president, er det åpenbart at han nærer en dyp respekt for den platinafargede fikseren. 
Etter å ha sett Get Me Roger Stone er det fort gjort å bare bli enda mer mørkeredd for hva Stone & co kan finne på når det skal kjøres valgkamp igjen. 
For om det er én ting man tar som lærdom fra filmen, er det at Roger Stone gjør hva som helst for å vinne. 
",1
"House of Cards:Henter inspirasjon fra Trump og virkelighetens politiske drama 

Frank og Claire Underwood har ryggen mot veggen, som vanlig. 
Men klarer de fortsatt å engasjere med sin politiske maktkamp? 

NB: 
Denne anmeldelsen inneholder noen mindre avsløringer av hva som skjer i sesong 5 av House of Cards. 

«I will not yield!», sier Frank Underwood gang på gang i crescendoet som åpner sesong 5 av House of Cards. 
Han har – som vanlig – ryggen mot veggen, og peker harmdirrende mot republikanerne som vil etterforske ham, mens stemmen vokser i volum og musklene i ansiktet hans strammer seg. 

Budskapet er klart: serieuniversets sleipeste, mørkeste politiker skal aldri, aldri gi seg. 

Alle skal få smake på den underwoodske vreden 

Dermed begynner femte sesong av House of Cards med det kjente refrenget: 
Frank Underwood kjemper for sitt politiske liv, og sammen med konen Claire bretter de opp ermene for å knuse alle som står i deres vei. 
Venn eller fiende, alliert eller motstander, alle skal få smake på den underwoodske vreden. 

Utfordringen deres i sesong 5 er et presidentvalg som ikke går som planlagt, så Underwood får stengt stemmelokalene i siste liten for at resultatet ikke skal bli godkjent. 
Store deler av sesongen handler om det politiske spillet rundt hvorvidt valget skal godkjennes eller ikke, og den påfølgende maktkampen mellom Underwood-leiren og motstanderen Will Conway. 

Samtidig lurer den litt utydelige islamistiske organisasjonen ICO slapt i bakgrunnen. 
Det vil si: 
IS-inspirerte ICO fremstår mest som nyttig verktøy for Frank Underwoods behov for å skape inntrykk av at det amerikanske folk er i fare, muligens fordi organisasjonen fikk mye plass i slutten av sesong 4. 

Tilbake til fortiden 

Frank Underwood fremstår likevel som en større fiende for seg selv enn ICO når fortiden gjør sitt beste for å innhente ham. 
Utover i sesongen graver Washington Herald stadig dypere i Zoes dødsfall fra første sesong, og stabssjef Doug Stampers brutale oppryddingsarbeid viser seg å ikke være godt nok dekket over. 

Disse blikkene bakover skyver faktisk sesongen mer fremover enn de politiske drakampene, for de pisker oss sakte fremover mot det vi alle vet er uunngåelig i en eller annen fremtidig sesong: 
Frank Underwoods undergang. 

Er tydelig inspirert av president Trump 

I noen øyeblikk virker House of Cards tydelig inspirert av Donald Trumps inntreden i Det hvite hus. 
Frank Underwood innfører innreiseforbud, maler fiendebilder for egen gagn, og går ikke av veien for å anklage andre for valgjuks. 

De dagsaktuelle temaene til tross, House of Cards klarer ikke å å engasjere mer enn middels. 
Der serien tidligere gjorde sitrende maktkamp ut av politiske prosesser, maler sesongen nå sakte gjennom dette valget som aldri blir avgjort. 
I episode etter episode jobber de frustrert med teknikaliteter, men handlingen fester seg aldri. 

Politikkens sakterullende tannhjul 

Det føles som å se en dokumentar hvor filmskaperne aldri helt klarer å få gullsitatene og situasjonene de hadde sett for seg, og hele det vanligvis så spreke karaktergalleriet står stampende i handlingen. 

Aldri før har jeg blitt så glad for at noen stikker av med en bil med radioaktivt material, for endelig skjer det noe! 
Hendelsen skaper kaos i Det hvite hus og fungerer som et spark i baken på sesongen, før det hele viser seg å være en kjedelig misforståelse og vi er tilbake til politikkens saktegående tannhjul. 

Det finnes bedre alternativer 

Dét kan være spennende nok, som både House of Cards, West Wing og andre politiske serier har vist før, men med femte runde Frank og Claire blir det mer langdrygt og repetitivt enn fengslende. 
For en god historie om hvordan pølser, unnskyld, politikk blir til, er Netflix’ egen dokumentar Get Me Roger Stone et langt mer medrivende alternativ. 
Og om du absolutt trenger en dose ødeleggende, selvopptatte gamle menn, spiller Robert de Niro svindleren Bernie Madoff med gåsehudfremkallende destruktiv kraft i The Wizard of Lies hos naboen HBO Nordic. 
Begge river mer i sjelen din i 2017 enn hva Frank Underwood får til. 
",0
"La oss kalle en vedkubbe for en vedkubbe:«Twin Peaks» skuffer 

Dale Cooper og David Lynch er tilbake. 
Twin Peaks: 
The Return fremstår etter fire episoder som en rørete tilbakekomst av selvtilfredse referanser. 

NB: 
Denne anmeldelsen er full av detaljer om hva som skjer i Twin Peaks: 
The Return 
I løpet av de første minuttene av Twin Peaks: 
The Return har vi hørt Angelo Badalamentis ikoniske intromusikk, sett årbokbildet av Laura Palmer skli mot oss og kjent den underlige følelsen det er å se ordene TWIN PEAKS manifestere seg på skjermen. 
Dr. Jacoby viser seg så vidt med rødblå brilleglass, og David Lynchs banebrytende TV-serie fra 1990 er offisielt tilbake. 
Det er gått snart 26 år siden drapet på Laura Palmer ble til et fenomen og et av TV-historiens mest vanedannende kapitler. 

Trenger vi denne tredje sesongen? 

Det er blitt heftig debattert i sosiale medier de seneste dagene om hvilken innflytelse Twin Peaks egentlig har hatt på det vi kjenner som serieuniverset i dag, men viraken rundt denne gjenforeningen av skuespillere og serieskaperne David Lynch og Mark Frost understreker at den snurrige, mystiske serien uansett har vært av voldsom betydning. 
Så er spørsmålet om vi trenger denne tredje sesongen, eller Twin Peaks: 
The Return som den heter på HBO Nordic. 
Etter å ha sett fire episoder på morgenkvisten, heller det mer mot nei enn tja. 

En psykedelisk The Straight Story møter CSI-franchisen 

Etter den velkjente introen tar David Lynch oss med på en amerikansk rundreise hvor Twin Peaks forlates for New York, South Dakota og Las Vegas. 
En slags psykedelisk The Straight Story møter CSI-franchisen, om du vil, eller Agent Dale Cooper på alvorlige ville veier. 
Der Twin Peaks’ feirede førstesesong røsket tak i det tradisjonelle portrettet av småbyens high school og krydret med krim, mystikk og lett okkultisme, går Twin Peaks: 
The Return rett inn i David Lynchs mest absurde marerittverden. 

En ung mann har som jobb å stirre på en glassboks i toppen av en skyskraper i New York, bibliotekaren Ruth Davenport blir halshugget og plassert sammen med restene av en Elefantmannen-aktig underkropp, en Wild At Heart-aktig Dale Cooper kræsjer med bilen full av maskingevær, kokain og et avkuttet hundeben, og David Lynch selv kommer tilbake som den tunghørte FBI-sjefen Gordon Cole. 
Det vil si: 
Dale Cooper, i Kyle MacLahlans skikkelse, dukker også opp som horekunden og dobbeltgjengeren Dougie Jones, og som seg selv i det røde rommet de fleste vil huske fra hans tidligere så aktive drømmeliv. 

Bør ha utdannelse i Twin Peaks for å dekode 

Det går lange strekk uten at vi er innom byen Twin Peaks, og etter at Twin Peaks: 
The Return har presentert Ruth Carpenters potensielle drapsmann i slutten av første episode, er det slutt på avsluttende spenningskurver og tradisjonelle frempek. 
Serien lever sitt eget rørete liv i drømmeland og universer som flyter over i hverandre, bare avbrutt av enkeltscener fra Twin Peaks-politikontoret og Dr. Jacoby som spraymaler fem spader i noen minutter. 

Det er mulig David Lynch planlegger en omvendt dramaturgi fra originalserien, hvor det blir stadig mer normalt og lineært utover de 18 episodene, men sannsynligvis fortsetter det i et kaos av scener som stables oppå hverandre og referanser man helst bør ha utdannelse i Twin Peaks for å dekode. 
Når selve historien ofres for referanseorgie, sparker Lynch også beina under det som gjorde Twin Peaks så fengslende: kunstfilmens tagning på det tradisjonelle småbydramaet. 

Moderne elektronika på Double R Diner 

Det kan gjerne sies at man må la Lynch få være Lynch, men lange scener med et tre med en slags snakkende hjerne som vaier i vinden inne i det røde rommet, eller evinnelige sekvenser med en katatonisk Dougie Jones som peker på enarmede banditter (kul referanse, egentlig!) i Las Vegas er ikke veldig engasjerende. 
Estetisk ser det tidvis lekkert ut, men det gir mest følelsen av å ramle inn på en tilfeldig kunstvideo som går på loop på Astrup Fearnley. 

Samtidig er det underlig hvor statiske de få scenene fra Twin Peaks virker. 
Mens glassboksen i New York – seriens beste øyeblikk i de fire første episodene – har et besnærende horrorelement som drar deg inn i skjermen, fremstår Twin Peaks-scenene som om de er tvunget på manusforfatterne. 
Det er koselig å se Andy og Lucys klumsete, men søte, forhold på politistasjonen, men når de diskuterer med Deputy Hawk, er det hakkete og uinspirert. 
Og den nå voksne jentegjengen, anført av Shelly Johnson, som hiver nedpå shots på Double R Diner mens de ser på gamle flammer og hører på nymotens, svevende elektronika? 
Det ser ikke veldig overbevisende ut og fremstår mest som et overtydelig trykk på de mest synlige retroknappene. 

Kafka og atomprøvesprengninger 

Slik går serien videre med noen gode enkeltscener - Lynch er tidvis veldig underholdende som FBI-direktør med bilder av Kafka og atomprøvesprenginger på veggen - avløst av usammenhengende referanser og hint man skal være dypt nede i diskusjonsforumene for å finne mening i. 
Så er da kanskje Twin Peaks: 
The Return laget for dem som i to og et halvt tiår har øst gjødsel på åkeren av teorier og analyser om hva som egentlig skjedde med Dale Cooper. 
For de fleste andre er nok denne gjenforeningen foreløpig en anstrengende affære. 
Om du vil ha utfordringer i TV-hverdagen din, har Twin Peaks-fan Noah Hawley gjort det mye mer interessant med sin Legion-serie. 
Med disse første episodene har David Lynch foreløpig bare budt på en selvtilfreds referanserekke ispedd noe rørete retro med folk som snakker baklengs som om det var 1991. 
La oss kalle en vedkubbe for en vedkubbe og si at dette var skuffende. 
",0
"Master of None:Glimt av storhet 

Aziz Ansari elsker Tinder og nærbilder av folk som spiser pasta. 
Slikt blir det jovial komedie av. 

Etter at Jerry Seinfeld la TV på hyllen for å konsentrere seg om kaffesketsjer og sneaker-samling, og Charlie Sheen snortet seg bort fra tidenes komediekontrakt med Two & Half Men, står mange fremadstormende komikere klar til å ta over TV-tronen. 

Aziz Ansari er en av dem, og med Master of None viser han glimt av storheten og smartheten som gjør ham til en komiker som er lett å elske. 

Går langt ut i skogen for komediegull 

Denne andre sesongen av Master of None er ikke like umiddelbart sterk som debutsesongen, men viser Ansaris vilje til å gå langt ut i skogen for å finne komediegull. 

Samtidig som han leker med form, byr han også på timing, situasjonskomikk og SoMe-vitser som gjør ham til en ferdigdesignet komiker for 2017. 

Ansari spiller Dev Shah, en semivellykket skuespiller som bruker like mye tid på Tinder og vennemonologer som på auditions og pugging. 
Siden forrige sesong har han flyttet til Italia, og i de første sesongene lager Ansari nydelig komikk av pastabretting, klassiske svart/hvitt-filmer, italienske lommetyver og eksklusive restauranter. 

Fra New York til Firenze 

Ansari ser ut til å kose seg i Europa, og tilværelsen blir enda bedre da kompisen Arnold kommer på besøk for å dra i Firenze-bryllupet til eksen. 

Tilbake i New York har Ansari fått seg jobb som programleder for showet Clash of the Cupcakes, og TV-sjefen Chef Jeff spilles aldeles fantastisk av Bobby Cannavale, sist sett i HBOs famlende storsatsing Vinyl. 

Generasjonskonflikter, religionsharselas og svine-BBQ 

Her får vi også den eksperimentelle episoden hvor Dev Shah knapt er med, mens kamera følger tilsynelatende vilkårlige personer på gaten frem mot en ganske morsom og koselig avslutning. 

Det fineste med denne episoden er sekvensen hvor en døv ung jente krangler med kjæresten sin på butikk, og Master of None blir brått stille som en nordmann på høflighetskurs i Syden. 
Det fungerer overraskende bra, og viser også hvordan Ansari bruker tiden og ressursene han har fått tilgjengelig fra verdens største strømmetjeneste. 

Tinder-vitser og pasta-nærbilder ser ut til å være Ansaris favorittsysler, men han går ikke av veien for fem minutter stillhet heller. 
Samtidig går han rett på et tema han vet kommer til å fungere, for i påfølgende episode forteller for første gang Dev Shah til sine indiske, muslimske foreldre at han er veldig glad i bacon. 

Her skal det boltres i generasjonskonflikter, religionsharselas og svine-BBQ i sakte film, men hele tiden med Ansaris joviale, lett arrogante smil på lur. 

Fra birolle i Parks til Master of None 

Sesong 2 byr egentlig på mindre kraft og umiddelbar komikk enn sesong 1, men selve historien rundt Cupcake-showet gjør siste halvdel av sesongen til en lettsett og fornøyelig historie å følge. 

I serien Parks And Recreation, som rullet fra 2009 til 2015, viste Ansari hva han kunne få ut av en god birolle. 
I Master of None bygger han opp sitt eget, lille komedieunivers som kommer til å slå ut i full blomst om noen sesonger. 
",1
"Fargo:Serieverdens svar på AC/DC 

Ewan McGregor er så god at han må spille to roller, og David Thewlis boltrer seg som Putin-hyllende utpresser. 
Fargo sesong 3 er like god som sine forgjengere. 

Serieskaper Noah Hawley har kommet langt siden han for alvor slo gjennom med den første sesongen av Fargo i 2014. 

Da tok han et perfekt filmunivers fra Coen-brødrene, justerte det lekende lett til serieformatets krav om karakterutvikling og snirklende plot, og fikk hele serie- og filmbransjen bedende for sine føtter. 

Siden den gang har han skrevet en briljant roman (De som faller) som skal filmatiseres og gått amok med virkemidler og forvirrende tidslinjer i superheltnyvinningen Legion, men hans nyvunne status som gullgutt har ikke forandret på Fargo-franchisen. 

Småkriminelle, tvillinger, bridgespillere 

Tvert om, i Minnesota er sesong 3 en stabil, underholdende og kneggende morsom repetisjon av seriens første sesonger. 
Ewan McGregor spiller Emmit og Ray Stussy, som til tross for at de er eneggede tvillinger har endt opp på forskjellige hyller i livet. 

Emmit er vellykket forretningsmann som kontrollerer parkeringsplassmarkedet i Minnesota, mens Ray er en naiv, lett korrupt tilsynsverge for statens utvalg av småkriminelle. 

Emmit havner i klassisk Fargo-trøbbel når han skal betale tilbake et lån fra trangere dager. 
Den mystiske utlåneren vil heller bli partner enn å få tilbakebetalt dollar, mens Ray og hans bridgespillende svindlerkjæreste bruker første episode på å drepe en fyr med et air condition-apparat. 

Dette fører dem begge inn på radaren til den lokale eks-politisjefen Gloria Burgle, nylig degradert og i sorgjakt på å finne ut hvem som har drept stefaren hennes. 
Han døde selvsagt ikke en veldig naturlig død, slik man aldri gjør i Fargo. 

Fra Harry Potter til Minnesota 

Fargo-serien har på tre sesonger blitt serieverdens svar på AC/DC. 
Riffene er ganske like, men best i bransjen, mens arrangementene er gjenkjennelige og underholdende. 
Fargos lille, fornyende styrke er at serien får med seg kremen av skuespillere som er i stand til å blande godt drama med humortiming. 

Slik blir historiene om desperate, ambisiøse småbymennesker ganske like, men innsatsen til Ewan McGregor, Carrie Coon og Mary Elisabeth Winstead gjør Fargo til forfriskende titting hver uke. 

Best av alle er likevel David Thewlis. 
Yngre seere kjenner ham garantert som Remus Lupin fra Harry Potter-filmene, mens filmklubbentusiaster vil juble og grøsse når de tenker tilbake på hans motbydelige hovedrolle i Naked i 1993. 
I Fargo er han V.M. 
Varga, en omreisende i utpressing, vold og nedlatende spydigheter. 

Kliss lik sine forgjengere, men like bra 

Thewlis åpenbart storkoser seg når han får rusle inn på Emmits kontor med den ukrainske muskelmannen Yuri Gurka, mens han som V.M. 
Varga sprer om seg med historier om brutale afrikanske diktatur og Vladimir Putins fortreffelighet. 

Dermed gjør det ingenting at tredje sesong av Fargo egentlig er kliss lik sine forgjengere. 

For det er like morsomt, tegneserievoldelig og lekkert filmet som før, og med Noah Hawleys stødige hånd på rattet kommer nok denne sesongen også til å kjøre trygt og stødig gjennom snødrevet i Minnesota. 
",1
"The Handmaid’s Tale:Dette er hva som hadde skjedd om Mosebøkene fikk bestemme 

The Handmaid’s Tale er et mareritt om koko-kristne og kvinnene de terroriserer. 

Behovet for å vri seg unna skjermen eller ta en liten pause melder seg ofte under de første episodene av The Handmaid’s Tale. 

Historien om et teokratisk samfunn hvor kvinner er fratatt alle rettigheter er en bekmørk dystopisk fortelling, men med scenestjeleren Elisabeth Moss i hovedrollen er det også blitt et skjellsettende drama. 

Moss spiller June, som en gang var en bekymringsfri småbarnsmor med venninner, kjæreste og finfin jobb i forlagsbransjen. 
Når vi møter henne er hun Offred, tjenerpike for Kommandør Fred Waterford og konen Serena. 

Basert på roman fra 1985, debatten har gått siden da 

Offred og de andre tjenerpikene er regelrette slaver i et samfunn forvridd av en liksom-bokstavtro bibeltolkning, og det forventes at de skal bære frem kommandørenes barn. 

Det kristne diktaturet har vokst frem etter en mystisk sykdom hvor kvinner flest har mistet sin fruktbarhet, og de beviselig fruktbare unge kvinnene som June fanges, indoktrineres og – om det trengs – tortureres til å bli fødemaskiner. 

Som sagt: 
The Handmaid’s 
Tale er ikke noe lystig drama, men det er gode grunner til at denne historien har fenget og blitt debattert siden Margaret Atwoods roman med samme navn ble publisert i 1985. 

Sniker seg under huden 

Forfatteren nekter selv å kalle The Handmaid’s Tale for science fiction, og jobbet hardt etter lanseringen for å innføre begrepet spekulerende fiksjon. 

«Science fiction har monster og romskip, spekulerende fiksjon kan virkelig hende», sa Atwood i sin tid til The Guardian, og i en vestlig verden hvor krefter jobber utrettelig for å reversere vunne rettigheter for kvinner, transkjønnede og homofile, sniker The Handmaid’s Tale seg forsiktig under huden din. 

Det er et ekstrem samfunn som presenteres, men samtidig med nok overlappinger til mektige koko-kristnes visjoner om et bedre samfunn i 2017. 
Dette er hva som hadde skjedd om Mosebøkene fikk bestemme. 

Som seer er man like mye i villrede 

Den klaustrofobiske, vonde historien bæres av Elisabeth Moss, som vi først så som tenåringsdatteren til president Bartlet i West Wing, før hun ble voksen i Mad Men og triumferte i Jane Campions miniserie Top of the Lake. 

I The Handmaid’s Tale veksler hun mellom sin indre opprørsstemme og den ytre, kuede stemmen som hele tiden truer med å skrike ut i frustrasjon. 

Tilbakeblikkene viser henne derimot som den bekymringsfrie, livsnytende småbarnsmoren som etter hvert forstår at et totalitært regime nærmer seg familiens dørmatte. 
Og totalitært blir det virkelig i The Handmaid’s Tale. 

Planlagte voldtekter i Rakels navn, summariske henrettelser og Uday Hussain-inspirert tortur stables oppå hverandre i det nye regimet, alt mens tjenestepikene har minimalt med kontakt med omverden utenfor de nye grensene. 

Marerittet slipper taket 

Finnes det i det hele tatt en åpning for å rømme? 
Eksisterer det motstandsbevegelse i det brutale diktaturet? 
Som seer er man nesten like i villrede som June og de andre. 

Av og til blir det for mye sakte film og skeive kameravinkler, men serien løsner opp med Peaky Blinders-aktige grep hvor Simple Minds og annen oppløftende musikk gjør at marerittet slipper taket for noen sekunder. 

Akkurat nok til at man får tatt pusten og opparbeidet energi til å heie June fremover mot det eneste som driver henne: finne datteren som ble tatt fra henne i åpningsscenen. 

Anmeldelsen er basert på de fire første episodene. 
",1
"Er blondiner lette på tråden?
NRK-serien Blond! prøver å gi deg svaret. 

To platinablonde damer setter seg inn i en rød cabriolet og setter kursen mot Hollywood. 
Damene er Mona B. Riise og Ragna Nordenborg, og de har som mål å avmytifisere blondinen. 

Hollywood har dyrket frem blonde «bombshells» siden fargefilmen for alvor ble en realitet. 
Den blondeste av dem alle, kvinnen som ufrivillig skapte myten om den dumme blondinen, er Marilyn Monroe. 

Filmbyen er et logisk sted å starte når man skal dykke ned i myter skapt om kvinner uansett hårfarge. 
Filmmediet skaper moter, trender, myter og har en sterk påvirkningskraft i form av stereotypier rundt hvordan kvinner skal se ut. 

Fra uskyldsren til lett på tråden 

Episodene er delt inn tematisk, og de tre første prøver å dissekere den dumme blondinen, den uskyldsrene og blondinen som er løs på tråden. 
Tre arketyper i eventyr og massemediene – fra prinsesse Diana til oppblåste silikonblondiner i pornoindustrien. 

Tema i seg selv er spennende, og mye av det gjelder ikke bare blondiner, men kan lett overføres til hvordan kvinner generelt blir fremstilt i massemediene. 
Stereotypiene lever i beste velgående i 2017, enten vi vil eller ei. 
Mørkt hår blir sett på som mystisk, og rødt hår er knyttet til et hissig temperament. 

Byr på seg selv 

Blond! er bygget opp rundt en tradisjonell blanding av intervjuer, samt småpludring og tanker rundt programledernes egne liv som blondiner. 
Mona B. Riise og Ragna Nordenborg har en uformell og avslappet tone og utfyller hverandre fint. 

De små snuttene hvor de byr på seg selv og forteller om egne erfaringer, er sjarmerende og sørger for humor og varm komikk. 
Faktisk gir disse sekvensene like mye bakgrunn og kunnskap som mange av kjendisintervjuene. 

De kunne stilt flere kritiske spørsmål og gravd dypere i grumset når de i tredje avsnitt penser inn på pornofilmindustrien. 
Spesielt kunne de stilt flere problematiserende spørsmål til den feministiske pornofilmskaperen, Erika Lust. 
Vil man blondinemyter til livs, er det mye å ta fatt i her. 

For stort kjendisfokus 

Dessverre er de to programlederne litt vel opptatt av kjendiseri. 
Kanskje må man snakke med gamle idoler som Mamie von Doren og svenske Hollywood-fruer for å selge inn denne type dokumentarer, men intervjuobjektene tilfører ikke så mye kunnskap eller ny innsikt. 

Problemet er at mange av kjendisintervjuene er med på å bygge opp fordommer rundt blondinene – ikke rive dem ned. 
Kanskje gjenspeiler det programledernes egen fascinasjon for idolene? 

Seriens mest interessante og spennende sekvenser er ikke kjendisene, men forskere med kunnskap om eventyrmyter og kunsthistorie. 
Her får du innsikt i hvordan kvinnemyter har formet holdningene våre i tusenvis av år og hvordan de fortsetter å gjøre det i dag. 
Disse sekvensene er tankevekkende og løfter tema opp fra selvfølgelighetene skuespillerne lirer ut av seg. 

Selv om serien er proft produsert, formen fungerer, programlederne er sjarmerende og tema er spennende, fremstår serien likevel en smule tam og ukontroversiell. 
",1
"Bosch 3:På vei til å bli én av de klassiske, elskede politiseriene 

Har Los Angeles’ beste drapsetterforsker blitt en bitter hevner? 
Sesong 3 av Bosch gjør serien til en fargerik avlegger av The Wire. 

Los Angeles-politimannen Harry Bosch er vant til å være under press fra forskjellige kanter. 
Krangel med ledelsen i LAPD, uløste saker som gnager på ham og problemer på hjemmebane er dagligdags, men nå har det dukket opp et nytt element: 
Noen forsøker å hekte Bosch for drapet på en morder som glapp unna. 

Har Harry Bosch blitt en hevner i englenes by? 
Det er det hvert fall noen som vil ha politiet til å tro, og mistankene er drivkraften for ti episoder glimrende politiserie. 

Henter inspirasjon fra flere bøker 

Bosch er bygget på Michael Connellys bestselgende og prisvinnende bøker om Harry Bosch, en stødig, dreven og egenrådig politimann i Hollywood-distriktet i Los Angeles. 
I stedet for å følge karakteren lineært, bygges hver sesong opp på et utvalg bøker. 

Sesong 3 bruker The Black Echo og A Darkness More Than Night, henholdsvis bok 1 og 7 i serien og to av de beste, som litterært forelegg. 

Historiene er også oppdatert til moderne tider, så der Bosch var Vietnam-veteran i The Black Echo er han i serien blitt eks-spesialsoldat fra Afghanistan. 
Smart og effektiv justering. 

Bitter Bosch etterforsker selv, og utfordrer regler 

Harry Bosch og partneren Jerry Edgar etterforsker drapet på en hjemløs Irak-veteran, mens kollega Jimmy Robertson og hans ferske partner graver i drapet på Edward Gunn, en overgriper og drapsmann som slapp unna fordi statsadvokaten i Los Angeles ikke trodde de kunne få ham dømt. 

Bosch er fremdeles bitter for dét utfallet, og etter hvert som den grundige Robertson nøster opp Gunn-saken, peker stadig mer mot nettopp Bosch. 
Kan politimannen som alltid har utfordret reglene, ha tatt loven i egne hender? 

De fleste av kollegene er ikke fremmed for tanken, samtidig som de mener Bosch er byens beste drapsetterforsker. 
På den andre siden av byen sitter en eksentrisk og privilegert filmregissør med fotlenke og venter på rettssaken sin for å ha drept en ung kvinne. 
Bosch og assisterende statsadvokat Anita Benitez forbereder saken, men jobber i motbakke når Bosch diskrediteres og vitner brått forsvinner. 

Sitrende spennende 

Bosch har vært en kvalitetsserie fra starten, men blir enda bedre i tredje runde. 
Der andre serier går for sjokk, action og biljakter, dyrker Bosch det samme som i bøkene: metodisk, grundig politiarbeid, samtidig som avdelingspolitikk, korrupsjon og interne stridigheter utgjør tapetet på veggene. 

Alt byråkratiet kunne gjort serien langtekkelig, men utvikler den i stedet til en fargerikt avlegger av The Wire. 
Politidetektivene går fra dør til dør, studerer murder books, jakter halmstrå, drikker kaffe og sitter i tette avhørsrom med blånektende mistenkte, og det hele er sitrende spennende. 

Bosch kan bli en av de store politiseriene 

Titus Welliver, kjent fra blant annet Sons of Anarchy, er perfekt som den harde Bosch, men serien preges også av sterke biroller. 
Jamie Hector og Lance Reddick – begge med gjennombrudd fra nevnte The Wire – skinner som Jerry Edgar og politisjef Irvin Irving, mens Madison Lintz får stadig større rolle som Harry Bosch’ tenåringsdatter Maddie. 

Scenene der hun forsøker å komme under huden på faren er såre og sterke, og de bidrar til å bygge Bosch enda likere den utilnærmelige karakteren han er i bøkene. 

Det peker også fremover mot fjerde sesong, som allerede er annonsert, og enda flere historier om favorittdetektiv Harry Bosch. 
Om det fortsetter som dette, kommer serien til å bli én av de klassiske, elskede politiseriene. 
",1
"The Leftovers:Tro, håp og apokalypse i årets beste serie så langt 

Hva skjer når 2 prosent av Jordens befolkning forsvinner, og apokalypsen nærmer seg? 
The Leftovers gir ganske mange svar. 

Denne anmeldelsen inneholder informasjon om hva som skjer i de to første sesongene av The Leftovers. 

Man skal ikke søke veldig lenge i strømmetjenestenes utvalg om dagen for å finne utfordrende narrativ, science fiction inspirert drama og påkostede innspillinger. 

Westworld tok seg omstendelig mye tid med å fortelle sin første sesong om maskinene som gjør opprør mot menneskeheten som har skapt dem, mens Noah Hawleys Legion har forvirret og begeistret i like doser med sin første sesong. 

Best av dem alle er likevel The Leftovers, HBOs oversette serie som nå avslutter med en kort tredjesesong på åtte episoder. 

Forsvant i løse luften 

Det begynte i 2014, da Justin Theroux tok på seg rollen som Kevin Garvey, politisjef i den lille byen Mapleton. 
Landsbyen og resten av verden var rystet i grunnvollene av «The Sudden Departure», en uforklarlig hendelse hvor to prosent av verdens befolkning forsvant i løse luften. 

De 98 prosentene som var igjen reagerte med fortvilelse, forakt, forståelse og forvirring om hverandre, og det utviklet seg både forskningsbaserte grupper som ville forklare forsvinningene og rare kulter som laget trøbbel for etterlatte. 

Folkesang kurerer syndflod 

I sesong 3 har handlingen nådd nesten syv år etter forsvinningen, og verden er i en tilstand av pre-apokalyptisk kaos. 
Kevin Garvey har grodd skjegg og blitt utpekt som Messias av svigerbror og svovelpredikant Matt Jamison, og Kevins kjæreste Nora Durst har nesten gitt opp jakten på sine tre forsvunne barn. 

Kevins psykotiske pappa, som var politisjef før ham, har flyttet til Australia for å stoppe flommen som skal vaske bort verden på syvårsdagen til «The Sudden Departure». 
Dette skal han fikse gjennom å samle sammen tapte folkemelodier fra aboriginene, de har selvsagt noen gamle låter som stopper syndefloden når det trengs. 
Puh! 

Pumpende hjerte bak science fiction 

The Leftovers er – som du kanskje skjønner – vanskelig å forklare kjapt, men bak det pseudoreligiøse science fiction-premisset pumper et menneskelig hjerte jevnt og trutt og varmt. 

Hvordan reagerer mennesker når alt de tror på blir satt på prøve? 
Hvordan forholder man seg til sine nærmeste når de balanserer på kanten av all fornuft? 
Hvor langt strekker man seg for familien sin når desperasjonen har spist opp nesten all fornuft man har? 

Og selvsagt, det gjennomgående spørsmålet i denne tredje sesongen: hvordan i all verden stopper man en apokalypse? 

Morsomme a-ha-referanser og atombomber 

The Leftovers holder hoff en time i uken fremover for å ta tak i disse spørsmålene. 
Skuespillerne, kanskje spesielt Carrie Coon som Nora Durst og Amy Brenneman som Laura Garvey, spiller ut desperasjonen til fulle, mens lydsporet krydres med leken bruk av Metallica og morsomme a-ha-referanser. 

The Leftovers har ikke bare et originalt manus, serien formelig spruter av overskudd mens apokalypsen nærmer seg, atombombene sprenges, løver hopper ut av burene sine og Kevin Garvey Sr. raser rundt i Australias ødemark. 

Etter hvert som stadig flere av karakterene graviterer mot Australia og jakten på svar og sannhet, blir The Leftovers en glovarm kombinasjon av Cormac McCarthys The Road og den suggererende mystisismen i Lost. 

Som sistnevnte hopper The Leftovers også mye i tid, og fyller møysommelig ut med viktige detaljer fra de to foregående sesongene. 
Betalingen man som seer får er muligens ikke svaret på spørsmålet om meningen med livet, men en vakker og spennende sistesesong av en av de mest originale seriene 2010-tallet har budt på. 

Anmeldelsen er basert på 7 av 8 episoder av sesong 3. 
",1
"Gnistrende start på dansk terrorthriller
Den danske thrillerserien Gisseltakingen tar terroren til Københavns metro. 

Det er ikke noe å utsette på aktualiteten i Gisseltakingen. 
Terroraksjon mot europeisk hovedstad, spesialsoldater som har vært i Midtøsten og myndigheter som ikke har perfekt beredskapsplan når det smeller, alt er på plass i de første minuttene av første episode. 

Det begynner i et dunkelt lokale et sted i Midtøsten. 
En dansk soldat er bakbundet av en terrorist, men truer på usosialdemokratisk vis med å hente Secret Service og drepe fangevokteren. 

Hvem, hva og hvorfor er uklart, og vi får da heller ikke vite noe før vi flyttes til trygge København, hvor trøtte byfolk rusler til jobb i duskregnet. 

Tabloidtørst media og mulig Homeland-tvist 

Det vil si, spesielt trygge er de ikke når de godt forberedte terroristene kaprer en metrovogn og kidnapper de 15 passasjerene ombord. 

Alarmen går hos både etterretning, spesialpoliti og media, og ansvarlig for gisselaksjonen er selvsagt vår danske venn som vi sist traff utmagret og fanget i Midtøsten, Philip Nørgaard. 

Første episode av Gisseltakingen er gnistrende godt skrudd sammen, og berører det meste et godt tradisjonelt gisseldrama skal. 

Vi får se en flik av gisseltagernes agenda, gislene presenteres som en variert gjeng hvor noen garantert lager trøbbel for de andre, politiet fremstår både handlekraftig og lett amatørmessig, og medias tabloide tørst får dem til å sikle over muligheten til å lage kontroversiell live-TV. 

Det er også en uavklart kobling mellom gisseltagerne og Philips tid som gissel i Midtøsten, og det legger seg murrende over handlingen som en tidlig Homeland-tvist. 

Fra Borgen og Forbrytelsen 

Serien mangler overraskelsene fra Inside Man, moderne films største gissel- og bankransthriller, men starten på denne danske thrilleren er nordisk seriemakeri på sitt mest profesjonelle og gjennomførte. 

Gisseltakingen kommer da også fra en idé Borgen-skaper Adam Price og Forbrytelsen-skaper Søren Sveistrup kokte sammen, og har en rekke andre danske tungvektere både foran og bak kameraet. 

Paprika 
Steen kler rollen som det strebende nyhetsankeret Naja Toft og Johannes Lassen er dempet og god i hovedrollen som Philip, mens karaktergalleriet av gisler bygger kjapt opp spenningen seg mellom. 

Gisseltakingen tar terror et steg videre 

Etter hasardiøse og dødelige terrorangrep i London, Berlin og Nice, og et mer koordinert og dødelig angrep i Paris, presenterer Gisseltakningen en utfordring som vil tære enda mer på samfunnet. 

En langdryg gisselsituasjon og vanskelige forhandlinger skaper en helt egen frykt, og bidrar til splittelser og utfordringer de siste års terroraksjoner ikke har rukket å få til. 

Serien takler disse dramaene bra, men etter den eksplosive starten flater Gisseltakingen litt ut i noen episoder. 
Man sitter likevel med følelsen – eller kanskje en forhåpning er mer korrekt – av at Gisseltakingen i løpet av sine åtte episoder skal finne tilbake til tempoet og dramaet den første episoden byr på. 
",1
"You Are Wanted:Er du paranoid når de virkelig er ute etter deg? 

Nettgiganten Amazon skal erobre strømmemarkedet i Europa. 
De begynner med overvåking, strømbrudd og tysk paranoia. 

Det skjer mye interessant i strømmemarkedet. 
På den ene siden krymper Netflix-katalogen og blir stadig mindre attraktiv som eneste nødvendige tjeneste, men samtidig ser vi at flere av de tidligere lineære kanalenes strømmebibliotek (Viaplay, Sumo osv.) vokser hyggelig bak sportssendingene som driver abonnementssalget deres. 

Og så har store, lille Amazon – som startet som en ivrig bokhandel på nett – entret markedet. 

Den gigantiske nettbutikken er blitt en markant strømmetjeneste i USA, og lanserte i desember Amazon Prime Video-tjenesten for Norge også. 

Overvåkingsthriller fra Tyskland 

Den største drageren så langt har vært The Grand Tour, Jeremy Clarksons oppfølger til Top Gear, men Amazon skal også fylle tjenesten med europeiske serier. 
Første serie ut er You Are Wanted, en overvåkingsthriller fra hjertet av Europas nest mest folkerike land, Tyskland. 

Lukas Franke (Mathias Schweighöfer) er konferansemanager på Waldorf Astoria Berlin, og etter en strømbrudd i hele byen opplever han at noen hacker seg inn i livet hans. 

Familiens Ipad filmer huset om natten, kona får nakenbilder fra hans angivelige elskerinne, jobben smuldrer bort under beina hans, og politiet tror han er involvert i en terrorgruppe. 
Det siste gjør at også etterretningen BND entrer bildet, men er de til å stole på? 

Til slutt lurer alle, inkludert seeren, om Lukas kjemper mot en hacker eller egen galskap. 

Fra naziskole til NSA-reir 

Overvåking, thriller og Tyskland er et meget godt utgangspunkt for seriespenning. 

Tyskerne er av historiske grunner – tenk Stasi og Gestapo – meget skeptiske til å gi fra seg personlig informasjon på internett, samtidig som Berlin har noe av verdens skarpeste techmiljøer og et godt utvalg nettaktivister med hattehyllen full av Anonymous-masker. 

I tillegg byr byen på Europas kanskje kuleste lokasjon på Teufelsberg, den nå forlatte NSA-stasjonen som er bygget på rester av en Albert Speer-tegnet naziskole. 

Dessverre klarer ikke serien å forvalte denne valutaen. 

Paranoid, eller er de virkelig ute etter deg? 

I perioder er You Are Wanted en vellaget «du er ikke paranoid hvis de virkelig er ute etter deg»-thriller, men den klarer aldri å løfte seg helt fra manusbordet. 

Strukturen med stadig nye personer som presenteres minner om Broen-taktikken hvor alle kan være den onde skurken, og blir mer trøttende enn engasjerende. 

Om det er én ting TV-skjermen din ikke trenger i 2017, er det nok en thriller konstruert fra den samme manusbensinen nordic noir-maskinen putrer på. 

Samlebåndsserier på forskjellig språk 

Lyspunktene er at Alexandra Maria Lara, kjent fra rollen som Hitlers sekretær Traudl Junge i Der Untergang, er god som kona Hanna Franke, og vendepunktene i episode 3 og 4 skaper genuin tvil om hva som egentlig foregår. 

Utover det er det skuffende å se at Amazon ikke virker interessert i å bidra til en TV-serie hvor de dyrker mulighetene Tyskland som opprinnelsesland gir. 

Om de skal lage samlebåndsserier fra forskjellige land med kun forskjellig språk som variasjon, gir ikke dét noen grunn til å legge Amazon Prime Video i abonnementskurven. 
",0
"Elven:Nok en skjematisk nordisk thrillerserie 

I et Bermuda-triangel av Forsvaret, søringpoliti og lokale læstadianere finner vi en forsvunnet jentunge og svak dialog. 

Det er kaldt og mystisk i nord, og hver eneste brakke og forblåste småhus skjuler en mørk konspirasjon. 
Slik er hverdagen i Elven, TV3s nye, norske thrillerserie. 

I et Bermuda-triangel av strenge militærfolk, lokale læstadianere og en politimann med søringdialekt forsvinner jentungen Silja Anti, dagen etter hun har funnet en avrevet hånd i elven bak familiens hus. 

Politimannen Thomas Lønnhøiden er fast bestemt på å finne henne, men møter motstand fra den lokale militærbasen. 
De nekter å hjelpe til med letingen, og gjemmer seg bak en mur av regler. 

Vi skjønner fort at de fleste i Djupelv enten skjuler noe eller er livredd for dem som skjuler noe. 

Militæret vs. hvermannsen 

Elven er et ambisiøst prosjekt. 
Samtidig som serien er en tidstypisk nordisk thriller med drivende snø og dronefilming av skog og mark, akkompagnert av seige, pumpende spenningsrytmer, forsøker den å fortellere noe dypere om konflikter i Finnmark. 

Hvilken makt har egentlig det norske militæret når de dominerer i en småbygd? 
Hvem bestemmer når noe går galt, og hva kan hvermannsen i et lite lokalsamfunn stille opp med mot maktpersoner som konspirerer? 

For om det er én ting som står fremst på scenen i Elven, er det nettopp konspirasjoner. 

Ikke bare skrev serieskaperne KONSPIRASJON med krigstyper i seriens trailer, hver eneste scene med militærfolk i de første episodene dyrker de megetsigende blikkene, hemmelige møter i halvmørket og låste hus med mystiske kjellere. 

Det er mye snø, kalde blikk og mystisk mumling i de første episodene, men ikke fryktelig mange nyanser. 

Et Finnmark tett befolket av sjablonger 

Elven flyter fint gjennom Finnmark når serien sniker seg sakte fremover mens den lener seg hovedkarakterene. 
Den hjemvendte politimannen Lønnhøiden fungerer godt som den rastløse, oppklaringsivrige motvekten til de feige, konspirerende lokalpolitimennene. 

Når ansiktet av et lik brettes ut av plastinnpakning får vi klare assosiasjoner til bygdedramaet som var kjernen i Twin Peaks. 

Ingeborg Raustøl som Mia Holt, militærkarrièrekvinnen med antydning til samvittighet, gir dynamikk i de steile frontene mellom politi og Forsvaret, mens ellers ser Finnmark ut til å være tett befolket av sjablonger. 

Setningen som kun sies på norsk film 

Scenene mellom Stig Henrik Hoff som truende lokal barsjef og Ánne Mággá Wigelius som Siljas mor er spesielt flate, og gjør flere ganger at serien stopper brått som Lightning McQueen rett før målstreken. 

Den samme effekten får vi av slurvete dårlige replikker. 
Allerede i første scene erklæres det at «Det har oppstått en situasjon». 
Også kjent som setningen som kun sies på norsk film eller når matleie byråkrater sender brev til hverandre. 

Alt dette kunne gjemt seg i seerens blinde flekk dersom plottet ga ekstraordinære løfter om krappe svinger og overraskende utvikling. 
I stedet fører det til at man blir ekstra oppmerksom på at 
Elven dessverre ser ut til å være nok en skjematisk nordisk thrillerserie. 

Og til alle som lurer på hvordan Thomas Hayes gjør det i sin første rolle etter gjennombruddet som William i Skam, så er han så lite med i starten at han knapt rekker å varme opp isen i nord. 

Anmeldelsen er basert på de to første episodene 
",0
"Farang:Trøbbel i paradis 

Solbading, strandbarer, eks-kriminelle og heroinhandel er ingrediensene når Ola Rapace drar til Thailand. 

En kriminell svenske har tystet på sine tidligere forbryterkompiser, og etablerer seg med ny identitet og lav profil i skyggen av noen palmer og en strandbar i Thailand. 

Slik har Rickard klart å leve et noenlunde ryddig, om enn småkriminelt liv på andre siden av kloden, når det uunngåelige skjer. 
Fortiden kommer ruslende på den hvite sandstranden, i form av hans nå 15 år gamle datter fra et tidligere forhold. 

Rickard, eller Ruben som datteren kjenner ham som, forsøker å holde seg unna datteren, men ser at mens hun leter sklir hun sakte inn i nettet til noen svenske narkoentreprenører i området. 

Snart har det skjulte lille tysterparadiset til Rickard blitt et myldrende slangebol av korrupt politi, opprørsk tenåringsdatter, en forførerisk flammesjonglør og hissige svenske heroinhandlere. 
Rickard må ta grep. 

Som Jason Bourne i Goa 

Farang, som er ordet thailendere bruker om hvite mennesker, var egentlig tenkt som et lett drama om en svensk politimann som putlet med noen småsaker i den thailandske solen, men har i stedet blitt en svett krimthriller om hvor galt det kan gå med skandinaver i utlandet. 

De to første episodene fremstår som en forlenget utgave av den paranoide Goa-åpningen av The Bourne Supremacy, hvor Jason Bourne og Marie Kreutz må snu på en femøring og rømme fra sitt asiatiske paradis. 

Det er dampende hett, ingen er til å stole på, og alle små signaler fra omverden må tas på rammeste alvor. 

Som en episode av Fengslet i utlandet 

Farang er ikke nyskapende på noe vis, men Ola Rapace og Louise Nyvall som far og datter bærer serien gjennom de første episodene. 
De kjekler og kjefter, samarbeider og lyver for hverandre, og utvikler på dysfunksjonelt vis et skjørt familiært bånd. 

Samtidig gir det korrupte thaipolitiet et tungt løfte om at alle involverte kan ende opp på neste episode av Fengslet i utlandet, mens krimplottet drives fremover av en savnet koffert som er full av verdifull heroin. 

Fin setting, men bommer også på åpent mål 

Svensker i Thailand er en fin setting for en krimthriller som Farang. 
De drikker, solbrenner seg og driver sine små strandhoteller på Selskapsresan-aktig vis, men blir hele tiden minnet på at de befinner seg langt, langt hjemmefra. 

Dessverre er thaikarakterene ganske så svart-hvitt skildret. 
De opptrer enten som korrupte politimenn med filmamerikansk aksent eller som skjeggete narkoskurker, og gjør at Farang av og til bommer på åpent mål. 

Det kan ikke være så vanskelig å lage noen litt interessante, lokale karakterer? 
Samtidig understreker det på et krøkkete vis hvordan en del eksil-skandinaver ser på lokale mennesker: som kulisser. 
",1
"Anmeldelse av «Feud, Bette and Joan»:Krig i Hollywood, drama på skjermen 

Hollywood-stjernene kunne krangle på 60-tallet. 
Det slår gnister når Susan Sarandon og Jessica Lange barker sammen som Joan Crawford og Bette Davis. 

Serieskaper Ryan Murphy har nytt stor suksess med sine analogiserier, hvor han dedikerer en hel sesong til én sak eller én historie. 
Senest i fjor med American Crime Story: The People vs. O.J. 
Simpson, hvor den ene rettssaken som kunne matche Nürnbergprosessen i notoritet i forrige århundre ble brettet ut over ti episoder. 

Nå får den giftige krangelen mellom Hollywood-stjernene Bette Davis og Joan Crawford sin egen tid på TV, i den nye serien Feud. 
Neste sesong har allerede fått tittelen Feud: 
Charles and Diana, så her har vi altså ikke med vanlige, hverdagslige oppgjør å gjøre. 

Saksøkte sjefen, Marilyn Monroe overtok 

Historien er sannsynligvis velkjent for Hollywood-historikere, men for alle andre trengs en oppsummering: 
På starten av 60-tallet hadde Bette Davis og Joan Crawford problemer med å få gode roller. 
Begge danderte peisen med velfortjente Oscar-statuetter, men de nærmet seg fylte 60, og de store studioene var mer opptatt av unge stjerner som Marilyn Monroe og Audrey Hepburn. 

Mangel på gode kvinneroller i Hollywood er ikke noe nytt problem, og divaene Bette Davis og Joan Crawford møtte stadig brattere motbakke for hver fylte bursdag. 
At Bette Davis i tillegg hadde saksøkt sjefen Jack Warner på 30-tallet, gjorde henne ikke mer populær hos de mannssjåvinistiske, kyniske studioherrene. 

Fyrverkeri og magi på lerretet, krangler i kulissene 

I tillegg foraktet Davis og Crawford hverandre minst like mye som de beundret hverandres arbeid og tidligere suksess. 
Når de så kom sammen til innspillingen av horrorthrilleren Whatever Happened to Baby Jane? ble resultatet fyrverkeri og magi på lerretet, mens det i kulissene boblet over av eder, galle, krangler, baksnakking og trusler. 
Perfekt for den kyniske studiosjefen Jack Warner, som orkestrerte pressedekningen, men også kronisk hodepine for Robert Aldrich som skulle få filmen ferdig. 

Susan Sarandon og Jessica Lange er strålende i hovedrollene som henholdsvis Davis og Crawford, og samspillet dem imellom gnistrer. 
De får frem de fine, tynne nyanselinjene mellom beundring, misunnelse og forakt, samtidig som de fosser gjennom Hollywood som to lunsjberusede divavirvelvinder fulle av selvtillit og massivt talent. 

Filmatisering av en Wikipedia-artikkel 

I likhet med O.J. Simpson-serien, fortelles Feud: 
Bette and Joan rett frem som en kronologisk historie. 
De eneste avbruddene er noen liksomdokumentariske sekvenser med andre daværende Hollywood-stjerner, fargesprakende spilt av Kathy Bates og Catherine Zeta-Jones. 
De setter effektivt rammene for hver episode, og gir lynkurs i hovedpersonenes karrière, men bidrar også til inntrykket av at vi av og til ser på en filmatisering av en Wikipedia-artikkel om de to stjernene. 
For selv om Feud: 
Bette and Davis er lettbent, godt fortalt Hollywood-historie, blir det også for mye rett-frem kronologisk gjennomgang av filminnspillingen. 

Sladderen, bakvaskingen og maktkampen er som å lese TMZ.com på en god, saftig kjendisdag, men som med all kjendiskrangling, blir man også fort mett. 
Ti episoder er i meste laget, historien kunne også vært fortalt over et par kvelder, eller også som en sylskarp 2-timers kinofilm. 
Da kunne de to Hollywood-ikonene nok en gang spilt hovedrollen på en Oscar-utdeling, tiår etter deres død. 
",1
"Big Little Lies:Sex, løgn og drap i Rikmanns-USA 

Rike folks problemer er også problemer, når dagligdags mammadrama blir til mord. 

Det brygger til trøbbel når alenemoren Jane flytter til rikmannsstrøket Monterey nord i California. 
På sønnen Ziggys første skoledag treffer hun mødrene Madeleine og Celeste, og de knytter umiddelbart et vennskapsbånd. 

Etter hvert møter Jane også den lokale styregrossisten Renata Klein, men da under litt kjedeligere omstendigheter. 
Ziggy anklages for å ha forsøkt å kvele datteren hennes, og når Madeleine og Celeste tar Janes side er frontlinjene blant de lokale mødrene etablert. 

Rike folk har også problemer, fra Dynastiet til The Affair 

Samtidig som vi introduseres for mødrene og deres dagligdagse drama, hopper Big Little Lies frem noen uker. 
På et av skolens faste kveldsarrangementer for foreldrene har det skjedd et drap, og saken presenteres via forhør med rektor og andre foreldre. 

Seerne får ikke vite hvem offeret er, så saken gir handlingen en ekstra, trimmet motor å kjøre fremover med. 
Hvem har drept hvem, og hvorfor? 

TV-oversikten har aldri skreket av mangel på serier om trøbbel blant bemidlede folk, og Big Little Lies, basert på en suksessroman av Liane Moriarty, plasserer seg trygt i denne tradisjonen. 

En tradisjon som blant annet inkluderer Dynastiets triumfferd gjennom 80-tallet, den strålende ungdomsdramaet The O.C. på 2000-tallet, eller Key West-krimthrilleren Bloodline og utroskapsdramaet The Affair de seneste årene. 

Skrevet av mannen bak Chicago Hope og Ally McBeal 

Big Little Lies drar spesielt veksler på sistnevnte. 
Forhørene med festdeltagerne fra den fatale aftenen minner om første sesong av The Affair, og bidrar på effektivt vis til å fargelegge seriens karakterer. 

Samtidig fungerer kommentarene fra avhør som en villeder, blant annet når vi etter hvert skjønner at Celestes åpenbart pasjonsfylte ekteskap med den unge, stramme Perry (Aleksander Skarsgård), som flere av de andre foreldrene snakker misunnelig om, har en dunkel bakside. 

Serien er skrevet av durkdrevne David E. Kelley (Ally McBeal, Chicago Hope) og regissert av Jean-Marc Valleé, mest kjent for Oscar-nominerte Dallas Buyers Club. 

De bidrar til å fortelle historien tett og fremoverlent, og Big Little Lies ser unektelig meget lekker ut når den mikser mektig California-natur med dyr arkitektur og det tette miljøet rundt skoleklassen. 

Lydsporet som fylles av allslags klassisk 60- og 70-tallsrock fra Jefferson Starship til David Bowie føles ikke veldig oppdatert, men gir den tidvis mørke serien en fin og behagelig ramme. 

Sterkt drama og spennende thriller 

Stjernelaget bak kamera kommer likevel i skyggen av Reese Witherspoon, Laura Dern og Nicole Kidman, som spiller henholdsvis Madeleine, Renata og Celeste. 

De siste årene har Reese Witherspoon som produsent kjøpt filmrettigheter til romaner med interessante kvinnelige hovedkarakterer, og etter suksessen med Wild og Gone Girl tar Big Little Lies den smarte forretningspraksisen til et nytt nivå. 

Serien går fra interessant og fengende til glimrende og rørende når de tre får boltre seg i karakterene sine, og gjør det potensielt såpete stoffet til sterkt drama og spennende thriller om mammalivet, vold, ekteskap, sex og lokalsamfunn. 

Anmeldelsen er basert på 6 av 7 episoder. 
",1
"«Legion»:Superstress og schizofreni for superhelt 

Fargo-skaper Noah Hawley har laget en forvirrende, men dypt fascinerende serie om livet som schizofren superhelt. 

Hva er det egentlig vi har med å gjøre her, når Fox nå presenterer den mystiske serien Legion? 
Er det moderne Twin Peaks-eventyr, den forvirrede seriesøsteren til drømmedykkerne i Inception, eller bare Gjøkeredet sett fra innsiden av hodet til Jack Nicholson? 

Hadde det vært så enkelt, men nei da. 

Legion er den kompliserte, strengt forvirrende og tidvis veldig fascinerende opprinnelseshistorien om X-Men-sjef Professor Xaviers sønn. 

For nye seere: 
Xavier er mutantmentoren som spilles av Patrick Stewart i X-Men-filmene, og David Charles Haller er hans schizofrene sønn som blir til Legion. 

Psykiater går inn i minnebanken 

Det begynner kronologisk med fødsel og oppvekst, før David i voksen alder befinner seg på asylum. 
Her undersøkes og intervjues han av psykologer og fagfolk med et varierende nivå av skjulte agendaer. 

David treffer Syd Barrett (ja, karakteren er oppkalt etter det tidlige Pink Floyd-medlemmet), som via berøring kan transportere sjelen sin inn i andres kropp, og Lenny Busker, en storøyd pasient som er like glad i å røyke dop som hun er til å terge David. 

Den insisterende psykiateren Melanie Bird får smuglet David ut av institusjonen, og sammen blar de seg gjennom minnene hans for å finne ut hva som egentlig trigger hans voldsomme evner. 

Hun mener at stemmene i hodet er superkrefter og ikke sykdom, og vil sammen med David ta kontroll over dem. 

Fra superheltreklame til dissosiativ identitetsforstyrrelse 

Til tross for noen trøblete, mørke stunder har alltid Supermann- og Spiderman-seriene vært brukbare reklamefilmer for livet som superhelt. 

X-Men-serien har derimot portrettert de utvalgte som usikre, frynsete eller utstøtte, og med Legion får instrumentet en ny, mørk streng å spille på. 

Aldri før har det virket så helvete-på-jord å ha superkrefter. 

David presses tilbake til barndommen, monstrene kommer bloddryppende ut av skapet, og stemmene gnager seg inn i hver lille pore i hodet hans. 

Han har den alvorlige diagnosen dissosiativ identitetsforstyrrelse, og som seer kastes vi uforberedt mellom hans forskjellige identiteter. 

Ekspert eller grønnskolling? 

Det vil si: om man har god kjennskap til Marvel-universet forstår man nok oftere hvem som snakker og hva som er sant, som Marvel-grønnskolling må man virkelig konsentrere seg. 

Manusforfatter og serieskaper Noah Hawley, som tidligere har gjort Fargo-universet til en av de siste års beste serier, bruker bevisst David som en komplett upålitelig forteller. 

Det manglende ankeret i narrativet tynges av tilbakeblikk, sakte film og musikkmontager, og gjør det enda vanskeligere å vite hva som er mareritt eller virkelighet, og hva som er drømmeanalyse eller myndighetene som lurer David. 

En estetisk nytelse 

Dan Stevens, kjent for mange som Matthew Crawley i Downton Abbey, er strålende som David, og akkompagneres av Rachel Keller som Syd og Jean Smart (Lana Gardener i Frasier, for et herlig gjensyn) som psykiateren Melanie Bird. 

Rundt seg har de også det lekreste filmsettet på denne siden av The Grand Budapest Hotel. 

Og om man ikke skjønner bæret av hva som koker i David hjerne, kan man i det minste nyte den detaljerte miksen av nymotens sci-fi-arkitektur og Kubrick-verdig 60-tallsdesign. 

Anmeldelsen er basert på de tre første episodene. 
",1
"Ny serie på TVNorge:Dødens kjedsomhet 

«The Blair Witch Project»-hyllest, krimspill eller «Farmen» på kriminelt villspor? 
«Dødens tjern» er ingen av delene, bare seig og kjedelig. 

Har de gamle filmrullene med Brødrene Dal blitt pusset opp til 16:9? 
Har noen laget Fritt Vilt 4 med en reality-snurr? 
Har kuttene i TV 2 gått så langt at Farmen-innspillingen er slått sammen med produksjonen av Åsted? 

Nei da, du ser på Dødens tjern, TVNorges 10-episoders nye realityserie. 
Forvirret? 
Leter du etter meningen i setningene over? 
Da er du ikke alene, for Dødens tjern er ikke så lett å forstå seg på, og enda vanskeligere å begeistre seg for. 

Realitydeltagere blir detektiver 

La oss spole tilbake til starten av første episode: 
Et dronekamera flyr over Hadeland-skogene, mens en alvorstung stemme forklarer at her forsvant tre speidergutter og en troppsleder i 1983. 

16-åringen Trygve Mørk ble mistenkt og dømt for å ha drept dem. 
Senere rømmer han fra institusjonen han er plassert i, og nå, 34 år senere, skal et dusin realitydeltagere i underholdningens navn prøve å løse saken. 

Deltagerne vet ikke at saken er fiktiv, og skrevet av krimforfatter Jørn Lier Horst. 
Så de biter på når den mystiske «Trygve» serverer gåter, spor og oppgaver. 

Vent litt, het ikke gutten som forsvant også Trygve? 
Jo, det stemmer. 
Her er det ugler i mosen, ulver i myren og fare på ferde. 

Fra isolasjon til legimitasjon 

Dødens tjern er altså et realitydrama hvor deltagerne tror de har med en ekte sak å gjøre, men er i stedet brikker i et spill og narrativ skrevet av Horst. 

Samtidig går de gjennom de sedvanlige følelsesmessige reaksjonene reality-deltagere skal i 2017: 
Nysgjerrighet, isolasjon, bedrevitenhet, kontrollbehov. 

Og det endelige beviset på at man er i TV-kanalenes realityvold: 
Si legimitasjon og diskutere hva et palindrom er for noe. 

De typiske reality-diskusjonene kommer stotrende mellom beskjedene fra «Trygve», og deltagerne fremstår mer instruerte enn hva vanlig er i Farmen, Paradise Hotel eller andre vinnere i sjangeren. 

De skjematiske diskusjonene og kranglene gjør det vanskelig å finne noen interessant gruppedynamikk dem mellom. 

Realityparodi eller nordic noir? 

Med serien om politimannen William Wisting har Horst skrevet på seg status som en av landets fremste krimforfattere, så utgangspunktet for Dødens tjern er både interessant og spennende. 

Lek med sjanger kan få sensasjonelle resultater, eksemplifisert av de første filmene i Skrik- og The Blair Witch Project-seriene. 

Problemet oppstår når Dødens tjern ikke klarer å bestemme seg for om det er en realityparodi, Blair Witch Project-hyllest, krimspill eller reklamefilm for de norske innlandsskogene. 

I en tid da markedet oversvømmes av håpefulle nordic noir-forfattere, fremstår denne seige historien langt mer uferdig enn oppsiktsvekkende. 

Bedre for teambuilding 

Det blir hvert fall ikke fengende TV av det. 
Konseptet i Dødens tjern hadde passet bedre som et ettermiddagsspill for et middels stort firma på teambuildingtur i skogen. 

Så kunne de grillet noen ørret, tatt en pils og ledd av hvem som ble skremt av den døde sauen og den falske knokkelen de fant i en revesaks i skogen. 

Anmeldelsen er basert på de tre første episodene. 
",0
"5-er fra Asbjørn Slettemark til NRKs «Innafor»:Gammeldags journalistikk, nymotens metoder 

Emma Clare er prøvekanin i journalistikkens tjeneste. 
«Innafor» skyver gravejournalistikken inn i fremtiden. 

Like sikkert som at det dukker opp artikler om hvor gamle NRK-seerne er, er det at statskanalen med jevne mellomrom tar noen gode, fornyende grep. 

Det seg være å sette ny dramastandard med Skam, dyrke frem den alternative tjuagutten Leo Ajkic som programleder, eller være først ute med nyheter på Snapchat. 

Av og til skyver NRKs yngre krefter Medie-Norge bitte litt fremover, og Innafor med Emma Clare er et slikt tilfelle. 

Intimkirurgi og akademisk doping 

Selv om programmet ikke alltid slår spikeren gjennom veggen, er det mye som gjør det til må-se denne TV-våren. 
Emma Clare, med erfaring fra Natt & Dag og som featurejournalist i D2, er koblet med krefter fra Brennpunkt-redaksjonen for å lage gravejournalistikk med et ungt blikk. 

Slik blir det fire episoder som tar for seg intimkirurgi, moderne sexhandel, akademisk doping og blottlegging av psyken. 

Clare snakker med fagfolk, unge mennesker og folk på gaten, mens hun fargelegger med egne erfaringer med episodens tema. 
Hun lar seg også undersøke av intimkirurg, blir prøvekanin for hjernedopet modafinil, og til slutt står hun der med en pisk i hånden og klasker løs på en dansk sugardaddy som vil bli dominert av sugarbabes. 

Det begynner å bli en stund siden TV-sjefer måtte trygle programledere om å «by litt mer på seg sjæl». 

Gammeldags featurejournalist med moderne lavterskel 

Innafor kombinerer et velkjent Brennpunkt-formspråk med videobloggete snutter fra Clares mobiltelefon, mens hun veksler mellom å være intervjuer, deltager og kommentator. 

Det kunne blitt selvopptatt blogge-TV, men journalistisk teft og et tydelig prosjekt for hver episode gjør det i stedet opplysende og riktig så interessant. 

Emma Clare er en god, nysgjerrig intervjuer og en troverdig formidler, til og med etter at hun i episoden om akademisk doping motvillig innrømmer at hun har ført sin egen redaksjon bak lyset. 

Eller kanskje er det akkurat derfor det fungerer: hun er en gammeldags featurejournalist med moderne lavterskel for selvutlevering, sannsynligvis akkurat det NRK var ute etter til dette prosjektet. 

Blir stor debatt i årene som kommer 

Men selv om Emma Clare tar mye plass, er det aldri tvil om hva serien handler om: nye trender blant unge, og hva de gjør med oss. 

Episoden om intimkirurgi tar for seg kroppspress på sitt drøyeste. 
Den når sitt klimaks da en kirurg forteller Clare hvilken god lytter han er, før han med et par setninger selv beviser hvorfor det er nødvendig å lage grave-TV om temaet. 

Det er effektiv historiefortelling slik kun TV kan gjøre det. 

Best er likevel episoden om akademisk doping. 
Siden det ikke handler om sex eller kropp er det muligens ikke et like klikkevennlig tema, men tallene Innafor presenterer og studentene de snakker med understreker to ting: 

Det fungerer, og mange unge folk er positive til å ta modafinil eller lignende for å prestere bedre. 
Jeg kan ikke skjønne at dette ikke skal bli en stor debatt i årene som kommer, og Innafor-episoden blir da pensum før enhver diskusjon. 

Dansk sugarbabe og blogger fra Narvik 

Noen steder savnes et sterkere fundament av fakta og tall, som da Emma Clare tidlig i episoden om moderne sexhandel rusler gjennom Oslos gater og snakker om at hun i det siste har truffet så mange som skryter av å selge sex. 

Episoden baseres på hørte-på-by’n premisset, men etter hvert kompenseres det med gode intervjuer med en dansk sugarbabe, en blogger fra Narvik og en ung norsk prostituert på et hotellrom. 

Man får gode innblikk, selv om overblikket mangler. 

Anmeldelsen er basert på 3 av 4 episoder. 
",1
"«Unge lovende sesong 2»:Unge, lovende, drikkende, elskende, gråtende 

Alexandra Gjerpen skinner når vidløftige drømmer møter trøblete, jordnær kjærlighet. 
Unge lovende er tilbake. 

Tidlig i sesong 2 sier Elise, en av de tre hovedkarakterene i Unge lovende, til søsteren sin at «det går bra, jeg klarer meg». 
Elise har akkurat blitt dumpet av kjæresten rett før de skal flytte sammen, og familien er lettere bekymret. 
Men de klarer seg altså i Unge lovende, det er det aldri noe tvil om. 

For serien handler mest om hvilke fartsdumper og snubletråder livet byr på, før det ordner seg noenlunde til slutt. 
De involverte er vanlige norske unge kvinner (selv om det sikkert skrives gjespende kjedelige kronikker om at de jobber i frie yrker og derfor ikke kan representere noen som helst) som jager vidløftige drømmer, mens de har jordnære, trøblete og fint fortalte kjærlighetshistorier på hver sin kant. 

Savner fellesskapet 

Elise skal bli standup-er, Alex nærmer seg sin første filmpremiere, Nenne skriver kronikker om mental helse mens hun venter på å bli publisert forfatter, og sammen drikker, gråter, ler og krangler de seg gjennom denne andre sesongen av Unge lovende. 

I motsetning til første sesong, og muligens i likhet med hvordan vennskap og livet generelt utvikler seg, oppleves denne andre sesongen mer fragmentert og sprikende. 
Hovedpersonene rører det mer til på hver sin kant, og treffes i ny og ne for oppdateringer og litt trøst. 

Når de samles mot slutten, på Alex’ filmpremiere blir de til og med delt opp i kinosalen. 
Serien blir således i mindre grad en ensembleforestilling enn i den første sesongen, da trioen blant annet hadde en nydelig episode som festkrasjere på hyttetur. 
Det fellesskapet savnes. 

Fra Meg Ryan til Skam 

De tre historiene fungerer derimot godt hver for seg, og spesielt skinner Alexandra Gjerpen som Alex, en ivrig, sjarmerende skuespiller som er livredd for å være alene. 

Scenene med henne og Ole Christoffer Ertvaag, som spiller kjæresten Kimmo, er sesongens høydepunkter. 
De veksler mellom romantisk komedie Meg Ryan hadde vært stolt av i sin storhetstid og slå-opp drama Skam nikker anerkjennende til, og kombinasjonen gjør Unge lovende til både morsom og nær kjærlighetsfortelling. 

Rop om kjendishjelp fra NRK 

Fra motsatt ende av skalaen serveres også en underlig sekvens hvor Harald Eia spiller en kjip, karikert versjon av seg selv. 

Han møter Nenne i debatt på Dagsnytt 18, og er så usympatisk og bøllete at man må ta en pause for å sjekke om det er scener fra Thomas Giertsens Helt perfekt som ved en feil har havnet på klippebordet. 
Det er mulig scenen så morsom ut på papiret, i praksis blir den bare konstruert og et lett desperat rop om litt kjendishjelp fra NRK-gangene. 

Skarpe meldinger 

En enkeltscene ødelegger likevel ikke for hele sesongen. 
For selv om Unge lovende ikke følger opp lovnadene fra sin første sesong, står den fremdeles igjen som et galleri av fine karakterer, kjærlighet man heier på (i hvert fall Alex og Kimmo) og lett komikk fra serieskaper og hovedrolleinnehaver Siri Seljeseths. 

Elise, som strengt tatt er Seljeseth som spiller en moderert versjon av seg selv, er kanskje ikke en standup-komiker som tvinger frem gapskratt og lårklask, men kombinasjonen av skarpe meldinger i smilende, lakonisk innpakning sitter. 
Som hun selv sier: 
Det går bra, Unge lovende klarer seg. 
",1
"Nye «Homeland»:Treg kopi av virkeligheten 

Det daglige nyhetsbildet er «Homelands» største konkurrent . 
Den kampen taper Carrie Mathison i 2017. 

På begynnelsen av 2000-tallet sirkulerte en regle om at alt var snudd opp ned. 
Hvordan skulle man forstå seg på verden når den beste golferen – Tiger Woods – var svart og den råeste rapperen – Eminem – var hvit? 

Flåsete, men akkurat nå gir virkeligheten versus TV-serier oss en følelse av at bordet er snudd. 

For mens den kommende amerikanske presidenten drar hårreisende sammenligninger mellom CIA og Nazi-Tyskland og babler usammenhengende foran pressen, fremstår Homeland som et rasjonelt og fornuftig pusterom fra en verden som går av hengslene. 

Den kommende presidenten skaper frykt 

Sesong 6 av etterretningsthrilleren starter mandag. 
Vi møter den kommende amerikanske presidenten, Elizabeth Keane. 
Eller Madam President Elect, som hun insisterer at CIA-sjefene Saul Berenson og Dar Adal skal tiltale henne. 

Hele sesongen er lagt til perioden frem mot innsettelsen, og de forskjellige hjørnene av amerikanske myndigheter bobler over av forventninger, frykt og renkespill. 

Den kommende presidentens sønn ble drept i militærtjeneste, og hun bærer på en dyp skepsis til alt CIA står for. 
Hva kan de få gjort før innsettelsen hennes? 

Rolig liv i Brooklyn 

Samtidig som Berenson og Adal forbereder seg på å bli vingeklippet, har Carrie Mathison forlatt CIA. 
Tidligere har hun jaget terrorister og rømt fra sin egne problemer i Berlin, Islamabad, Washington, Iran og Kabul. 
Nå lever Carrie rolig i Brooklyn, hvor hun driver en støtteorganisasjon for unge muslimer, støttet av den tyske forretningsmannen og filantropen Otto Düring. 

En ung, afrikanskamerikansk konvertitt blir arrestert for terroroppfordringer, og Carrie får jobben med å forsvare ham. 
Samtidig må hun ta seg av vennen og eks-kollegaen Quinn, som er i særdeles slett form etter forrige sesongs nesten fatale heltedåd i terroristklyper. 

Alt er egentlig som det pleier i Homeland: 
CIA vakler, terrorisme lurer bak hver lyktestolpe, og Carrie er sint, sur, glad og rastløs, omtrent på samme tid. 

FBIs heksejakt og CIAs interne problemer 

I sesongens to første episoder går det overraskende sakte og historiene spriker i flere retninger, men det virker som presidentens forhold til CIA blir en rød tråd. 
Skuespiller Elizabeth Marvel spilles så tydelig ut som en CIA-hatende nykommer at jeg blir overrasket om ikke sesongens største dramatiske tvist blir at nettopp hun spiller på lag med CIA på et eller annet nivå. 

Homeland er som alltid gode på spennende plot om internt trøbbel i CIA, og det er bare å håpe at denne delen av sesongen får godt med plass. 

FBIs heksejakt på unge muslimer blir også interessant å følge, men historien om den unge bloggeren som filmer litt i New York og blir kastet i fengsel fremstår foreløpig mest som en treg utgave av fjorårets mesterlige The Night Of. 

Serien daffer gjennom verden 

I motsetning til tidligere sesonger begynner denne sjette runden av Homeland med å ta seg god tid, og det kler ikke serien spesielt godt. 

Det som skulle blitt sitrende, ender opp som kjedelig, og man sitter igjen med følelsen av at Homeland daffer gjennom en verden hvor virkeligheten kjører i femte gir. 

Det er blitt en utslitt klisjé av virkeligheten overgår fiksjonen, at TV-serier ikke kunne klart å komme opp med det nyhetsbildet byr på, men aldri før har det vært større avstand mellom hva man ser på nyhetene om morgenen og det man ser på en forsøksvis virkelighetsnær thrillerserie om kvelden. 
",0
"«Fauda»:En liten sensasjon av en TV-serie 

Den israelske spionthrilleren «Fauda» er spennende, overraskende og balansert. 

Rett før jul dukket den israelske serien Fauda opp på vår hjemlige Netflix-filial. 
Den harde spionfortellingen lanseres ikke med fanfarer og brede kampanjer, men er en liten sensasjon av en serie. 

Mens vår lokale nordiske krim er virkelighetsflukt med røtter i sosialdemokratiets skyggesider, behandler Fauda en høyst virkelig og vanskelig materie: 
Israel/Palestina-konflikten. 

Undercover israelske agenter 

Serien følger et lag mista’arvim, israelske soldater spesialtrent i arabisk språk og palestinsk kultur. 
Doron Kavillo og hans team går undercover i et bryllup hvor de håper å finne Abu Ahmad, også kjent som Panteren. 

Ahmad er en palestinsk terrorist som angivelig ble drept av teamleder Doron, men fersk etterretning fra Vestbredden mumler om at Panteren lever og planlegger ny terror. 

Undercover-aksjonen går fryktelig galt da Doron og hans menn – forkledd som palestinske servitører – blir avslørt, og jakten på Abu Ahmad kastes dypt ned i Hamas, palestinsk etterretning og Ramallahs urolige bakgater. 

Fauda begynner ganske strømlinjeformet som en thrillerjakt, men etter noen episoder smeller det. 
En rekke uventede hendelser gjør at det brått står fryktelig mye på spill, ikke bare at Doron og hans team skal finne Panteren. 

En israelsk Vic Mackey 

Det mest oppsiktsvekkende med Fauda – som også har gjort serien til en suksess i både Israel og etter sigende de okkuperte områdene – er at den fordeler skjermtiden likt mellom den israelske soldater og Hamas. 

Serien bretter ut komplekse karakterer, og skillelinjene mellom forsvarende soldater, hellige frihetskjempere, slemme okkupanter og onde terrorister hviskes bort. 

De beste eksemplene er hovedpersonen Doron, som går så langt ned sine egne veier at han minner om den korrumperte politimannen Vic Mackey i L.A.-serien The Shield, og Panterens protégé Walid. 

Unggutten Walid er bestemt og nervøs, målrettet og villfaren, sint og redd, og blir en kompleks fremstilling av alle unge terrorister man har lest og sett dokumentarer om. 

Samtidig byr Fauda på en rekke gode kvinneroller. 
Militæret og Hamas er i stor grad menns verden, men kvinnene som kretser rundt dem er både store og gode. 
Det seg være Dorons forsmådde gründerkone, den hjemkomne franskpalestinske legen Shirin, elitesoldaten Nurit eller terrorenken Nasrin. 

Lengden teller også 

Fauda får også maksimalt ut av minimale effekter. 
Serien har et rufsete utseende, og tidvis ser produksjonen nesten billig ut, men det bidrar til å gjøre både persondramaet og selve spionfortellingen mer intens. 

Volds- og actionsekvensene spilles ikke ut med store lyder eller voldsomme effekter, de blir nesten følelsesløse i sin mangel på fioliner og eksplosjoner. 
Resultat er enormt effektfullt, og det forsterkes igjen av de korte episodene, som tikker inn på mellom 33 og 37 minutter. 

Lengden på episodene skulle ikke være et pluss i seg selv, men i tilfellet Fauda har historie og fremdrift trumfet alt av unødvendig info. 
Karakterene får akkurat nødvendig med plass, historien har ingen kjedelige avstikkere, hver scene lener seg bare fremover mot den ene sjokkerende tvisten etter den andre. 

Så mens vi venter på at Homeland – basert på en annen israelsk suksesserie, Hatufim – starter sin sjette amerikanske sesong, viser Fauda hvilken fingerfølelse israelske serieskapere har for både TV-mediet og sine lokale konflikter. 
",1
"Bloodline sesong 2 skrur opp temperaturen enda mer
De krangler, dreper og dekker over for hverandre. 
Historien om Rayburn-familien går fra mørkt familiedrama til fullblods krimthriller. 

NB! 
Denne anmeldelsen avslører handlingen i sesong 1. 

Etter 13 episoder med fjorårets heftigste berg- og dalbane av et familiedrama, skulle man tro at Rayburn-familien fikk ta seg en liten pust i bakken i sesong 2. 
De brukte tross alt 2015 på å drepe sin narkosmuglende bror og kjempe med menneskesmuglere. 

Hjalp til å skjule ugjerningen 

Men nei. 
Sesong 2 kaster familien opp mot veggen, og tvinger frem nyedekkoperasjoner. 
For som vi husker fra første sesong, ble sosiopatbror Danny drept av eldstebror John en lang sesong med familiefeider og trusler, og advokatsøster 
Meg og lillebror Kevin hjalp til med å skjule ugjerningen. 
Da sesongfinalen skulle rusle rolig inn i natten, kom Dannys ukjente sønn Nolan ruslende ut av buskene og inn i livene deres. 

Kokain på avveie 

Sesong 2 starter med en ubekvem familiemiddag med den nye nevøen Nolan, hvorpå Johns kone Diana sukker «Who knows what else is out there?» 
Dét spørsmålet får hun mange og ubehagelige svar på. 
Danny etterlot seg nemlig et opptak hvor han fortalte om familiens hemmeligheter, Nolan har en kredittkortsvindlende mor, og ikke alle etterforskerne på Johns kontor er tilfreds med sakens «løsning». 
I tillegg er det adskillige kilo attraktiv kokain på avveie fra Dannys eskapader, og ingen gangster i Florida lar den slags ligge. 

Handler om møter mellom to mennesker 

Det høres actiondrevet ut, og det så actionladet ut i klippene Netflix dryppet før sesongstart, men det er fremdeles dialogene og relasjonene som driver Bloodline. 
Det går riktignok raskere, men nøkkelen ligger i hvordan én-til-én scenene dominerer serien. 
Rayburn-familien har sine familiemiddager og sammenkomster, men hele serien er basert på et møter mellom to mennesker. 

Et korthus full av løgn 

I tungt ladede samtaler testes grenser, skepsis måles,hemmeligheter pirkes i, dårlig skjulte trusler florerer, og mest av alt: detlyves så den varme Florida-luften dirrer av skam. 
Se bare de ubehagelige konfrontasjonene mellom John og kona Diane, Marcos’ avhør av Kevin og Meg, eller Nolans tilsynelatende uskyldige Miami-tur med bestemor Sally, alle scenene er spente som Robin Hoods bue. 
Hver eneste dialog er basert på korthus av løgn bygget over hemmeligheter begravd i grunne graver. 
Anstrengende? 
Ja. 
Bra for plot og fremdrift? 
Veldig. 
Jeg aner at Dennis Lehane – en av klodens beste krimforfattere – har hatt flere fingre med i spillet her. 

Fra familiedrama til krimthriller 

Det er likevel ikke alt som fungerer når serien har skiftet vekten fra mørktfamiliedrama til pumpende krimthriller. 
*Bloodline*s smarte bruk av fremblikk er ofret til fordel for tradisjonelle tilbakeblikk. 
Det gir oss heldigvis nye scener med Danny, men oppleves også som en kjedelig løsning. 

Det er uansett ikke så ille som klippene hvor John hallusinerer at Danny snakker til ham. 
De kommer på spesielt irriterende tidspunkt, rett etter Megs megetsigende utbrudd «It's all about Danny still. 
He won't fucking go away!». 
Dannys nærvær oppsummeres effektivt på to setninger, men likevel skal serieskaperne mane ham fram som et snerrende og unødvendig spøkelse. 

En varslet katastrofe 

Snerrende er også John Leguizamos karakter Ozzy, Dannys ranspartner som skal raide det utradisjonelle dødsboet etter kompisen. 
Leguizamos er en perfekt skuespiller for karikerte roller, enten det er i Romeo & Julie, Justin Bieber-videoer eller som voldelig utpresser i solfylte Florida, men han klarer aldri helt å fylle skoene etter Ben Mendelsohns Danny-karakter. 
Der gjør Owen Teague det skarpere som Nolan, som med subtile bevegelser, språk og blikk speiler alt som gjorde Danny så fascinerende i første sesong. 

Hele uttrykket hans er beretningen om en varslet katastrofe, men som med så mye annet i Bloodline er det vanskelig å snu seg bort. 
Eller som søster 
Meg så treffende sier det i en av sesongens mange følelsesmessige oppgjør: 
«The more you know about us, the more horrible it gets». 
Anmeldelsen er basert på åtte av ti episoder. 
",1
"Kan Gomorrah bli årets beste TV-serie?
Starten på Gomorrah sesong 2 tar mafiadrama til et nytt nivå. 

NB! 
Denne anmeldelsen inneholder detaljer om hva som skjedde i første sesong av Gomorrah. 

Etter første sesong av Gomorrah , ble det hvisket i anmeldelser at Italia kanskje hadde fått sin egen The Wire . 
Ikke i den forstand at mafiaserien kopierer Baltimore-eposet, men at begge seriene finner nye stier i kjente landskap: krim og mafia. 

På overflaten er nemlig Gomorrah en mafiaserie slik vi har sett det så mange ganger før: historien om en mektig families knugende grep på et kriminelt marked noen prøver å ta fra dem. 
Nøkkelingrediensene er ambisjoner, grådighet og forretningsdrift på utsiden av det regulerte samfunnet, men mot slutten av den første sesongen signaliserte Gomorrah ambisjoner om å finne sin plass i den italienske TV-kanonen sammen med godbiter som Il capo dei capi og Romanzo Criminale . 

Game of Thrones er også tilbake: 

Hat og paranoia 

Historien fortsetter der første sesong avsluttet. 
Vi husker at den late, men ambisiøse mafiasønnen Gennaro «Genny» Savastano ble skutt av sin barndomsvenn og håndlanger Ciro di Marzio i sesongens voldelige finale. 
Ikke helt passende skjedde dette på skoleavslutningen til Ciros datter, så familiemedlemmer på begge sider koker av hat og paranoia. 
Samtidig som konfrontasjonen ble Gennys far og familieoverhodet Pietro Savastone plukket fra en fangetransport av lojale medhjelpere, så Ciros kone ser forståelig nok mafiaspøkelser rundt hvert gatehjørne. 

Fra dokumentar, til film, til serie 

Som fotballuniverset i Friday Night Lights er Gomorrah basert på en dokumentarbok som først ble til film, før serieskaperne kom på banen. 
Og akkurat som med den strålende serieutgaven av Friday Night Lights har Gomorrah laget levende fiksjon fra et dokumentarisk univers. 
Med boken og filmen som forelegg åpner serien de dypeste psykologiske boringer i mafiahoder siden Tony Soprano var på sitt mest selvransakende, og sesongstarten legges opp på en måte som understreker dette. 
Ciro og Genny får hver sin episode, og hver for seg må de posisjonere seg i forhold til både familie og «familie». 
Ciro orienterer seg hastig blant skeptiske mafiasmåkonger, samtidig som kona desperat prøver å dra ham og datteren ut av det voldelige livet. 
Konsekvensene blir fatale. 

Har du hørt dette blodferske albumet? 

Familiedrama på enda høyere nivå 

I Gennys episode møter vi ham først på en brutal tur i Honduras jungel, før han returnerer til Napoli med sin sedvanlige meny av vold, kokain og kaos. 
Genny oppnår kontakt med faren Don Pietro, som beveger seg hvileløst under politiets radar. 
Skildringen av forholdet mellom Don Pietro og Genny var vondt og dyptpløyende i første sesong, men det vi ser i sesong 2 er familiedrama på et enda høyere nivå. 

Scenene dem mellom i dekkleilighet, på kafé og på rømmen er et amalgam av maktkamp, hat, kjærlighet og uforløst aggresjon. 
Pappa Pietro stoler ikke på sin glamourglade sønn, som på sin side har et undertrykt behov for å overbevise sin far – legenden, mafiasjefen – om at han er rett mann til å ta over familiebedriften. 
Den siste scenen dem mellom er hjerteskjærende, og setter perfekt opp fortsettelsen av sesongen. 

Setter Sør-Europa på TV-kartet 

Det franske politiske dramaet Marseille skuffet voldsomt da Netflix lanserte det forrige uke, men med Gomorrah setter serieskaperne for alvor Sør-Europa på kartet. 
Etter de to første episodene å dømme kan vi fort ha med årets beste serie å gjøre. 

Anmeldelsen er basert på sesongens to første episoder. 
",1
"«Marseille vil bli husket som den kjedelige serien fra den spennende byen»
Netflix satser på politikk, krim og korrupsjon i middelhavsbyen Marseille. 
Med Gérard Depardieu i spissen tryner de hardt i havnepromenaden. 

Marseille har en spesiell plass i et pumpende film— og TV-hjerte. 
Den sørfranske byen var viktig kulisse for Gene Hackman-narkothrilleren The French Connection (oppfølgeren fikk den norske tittelen Brennpunkt: 
Marseille ), ga Jason Bournes gåsehudfremkallende ankomst i The Bourne Identity , og bidro til en åpningsscene som sparket i gang fjorårets The Last Panthers . 
Byens blandede rykte som turistby, drapshovedstad og korrupt narkohavn gjør den perfekt som bakgrunn for spioner, krim og korrupsjon. 
Det vil si, bakgrunn er kanskje feil ord. 
Marseille er den typen by som tvinger seg frem som en karakter mer enn kulisse, akkurat slik Napoli gjør det i Italia og Beirut innerst i Middelhavet. 
Det var nok denne egenskapen serieskaper Dan Franck – som tidligere har mestret formatet med miniserien Carlos – håpet å kapitalisere på da han sammen med Netflix la sitt politiske drama til Marseille . 

Her kan du lese anmeldelse av The Last Panthers: 

Kokainavhengig 

Gerard Depardieu spiller Robert Taro, en fysisk koloss som har vært borgermester i Marseille i 20 år. 
Nå skal han gi tronen til protesjeen Lucas Barres, en kåt og glatt karrièrepolitiker. 
Som en siste hilsen til byen han har tjent i tyve år, skal Taro sørge for at en del av havneområdet omreguleres og klargjøres for casino-bygging. 
Hans elskede Marseille skal konkurrere med Marbella, Saint Tropez og andre luksushavner nord i Middelhavet. 
Samtidig innhentes Taro av noen mystiske bilder fra fortiden. 
Dét er starten på en voldsom konflikt med Barres og partiet, og selve navet i Marseilles -hjulet. 

Kunstnerisk comeback? 

Valget av Gérard Depardieu som borgermester Robert Taro er interessant. 
Den brautende franskmannen – med russisk pass – har oppført seg så eksentrisk og aggressivt de seneste årene at dhistorien om hans kunstneriske comeback henger klar som sommerepler sent i august. 
Den muligheten gir han elegant fra seg. 
Etter en forutsigbar, men ganske effektiv åpning hvor han snorter kokain på en Olympique de Marseille-kamp, tilbringer Depardieu resten av serien på autopilot. 
Han rusler rundt som en velfødd, fransk utgave av Pingvinen, og hans beste egenskapen er at størrelsen hans gjør ham troverdig som en mett politiker på slutten av karrièren. 
Robert Taro virker ferdig som politiker, akkurat som skuespiller Gérard Depardieu burde moonwalk-et ut av settet. 

Her er en politisk TV-serie med snert: 

Boss oss møter Gomorrah 

Marseille er annonsert som en fransk House of Cards , men prøver i større grad og prøver å blande det politiske spillet i Boss med det harde gatelivet i Gomorrah . 
Dessverre svikter serien på helt grunnleggende nivå. 
Det politiske spillet er lite troverdig – og enda verre: lite engasjerende – men annenhver scene spilles ut som sesongavslutning i en såpeopera. 
Intense blikk kastes, dramatisk musikk (fra den ellers så pålitelige Oscar-vinneren Alexandre Desplat) skriker inn i stereomiksen, Barres lager andelepper og myser, og Taro vralter rundt som en forvokst Monopol-brikke. 

Har du fått med deg albumet alle snakker om? 

Trekantdrama fungerer 

Bak det uengasjerende politiske kaoset er det likevel én historie som fungerer. 
Julie Taro dras mellom lojaliteten til barndomsvennen Eric og nysgjerrigheten på hans kompis Selim, og trekantdramaet er langt mer interessant enn pappas politiske rot. 
Historien kan minne om Jean Claude-Izzoz briljante Marseille-krim Total Khéops (tilgjengelig på engelsk med tittelen Total Chaos, anbefales varmt), og burde vært hovedhistorien i Marseille . 

Svakt resultat 

Marseille er Netflix’ første egne europeiske produksjon (Lilyhammer var co-produksjon med blant annet norske Rubicon), så det er trist at det skal ende med så svakt resultat som dette. 
Serien er milevis unna kvalitetene til fjorårets europroduksjon The Last Panthers , og kommer til å bli husket som den kjedelige serien fra den spennende byen. 

Anmeldelsen er basert på 5 av 8 episoder 
",0
"«Billions»:Finansdramaet som hvisker oss noe om tiden vi lever i | 
Anmeldt av Asbjørn Slettemark 

Billions beveger seg elegant og lynkjapt inn i vår tid. 

Billions har aldri kastet bort tiden på omveier, men i sesong 4 går serien mer rett på enn noensinne. 
På et tidspunkt viser en journalist en nyhetsreportasje til Bobby Axelrod før den skal på luften, og da hans nye kollega/elskerinne Rebecca Cantu sekunder senere kommer valsende inn døren har hun allerede sett reportasjen på TV. 

En kjapp tur til Arkansas for å sjekke noen kyllinggårder før børsen åpner? 
Null stress når Billions er på hugget. 
Samtalene, alliansene, konspirasjonene og ryggstikkingen er bensinen som får rollefigurenes motorer til å rase av gårde som velsmurte sportsbiler, ikke reisene deres. 

Masochisme på soverommet 

I starten av sesong 4 er hedgefond-magnat Bobby Axelrod der han pleier være: ferdig med en kamp som kunne ødelagt ham, og klar for ny krig. 
Sammen med Wags, Dollar Bill, Wendy og undersåttene i Axe Cap er tidligere protesjé Taylor Mason nå hovedmotstander, og det ropes høyt i første episode: «ingen fraternisering med fienden!». 

Mason forsøker å bygge nytt firma med støtte fra den russiske oligarken Grigor Andolov, men Axelrod benytter utestående tjenester til å blokkere Masons adgang til Wall Streets banker. 
Samtidig inngår Axelrod en effektiv allianse med Chuck Rhoades, den tidligere statsadvokaten som nå skraper seg oppover maktstigen etter forrige sesongs dype fall. 

De to bindes sammen av Wendy. 
På jobb er hun personaldirektør hos Axe Cap, på privaten er hun Rhoades kone og etter hvert tvilende deltager i hans dyptstikkende hang etter å bli pisket til blods på soverommet. 
Som sagt: 
Billions tar ikke lavmælte omveier. 

Velter seg først i pupper og pulver 

Ved første øyekast i 2016 kunne Billions se ut som en moderne oppdatering av det ville og mørke finansmiljøet som ble skildret i filmer som Wall Street og The Wolf of Wall Street, men serien har med sesongene tydelig tatt en egen retning. 

Der spesielt Martin Scorceses The Wolf of Wall Street lente seg på jazze-med-gutta stemning og fnisete begeistring for kokain og prostituerte, viser Billions en dypere interesse for spillet og hvordan dets deltagere reagerer på en verden som raser fremover. 

Sesongen åpner riktignok på et luksussted hvor Axes partner Wags velter seg i pulver og pupper sammen med en sjeik de er i forretningsseng med, men ender på mest nedrig vis da sjeikens følge får dopet ned Wags og kastet ham på et skittent bakrom. 
Da er det Axe, som trives best med høylytte kontormøter, subtile ettermiddagsdrinker og allianser skapt i kjappe lunsjmøter, som må på banen og ordne opp. 

Tar både dinosaurer og millenials på alvor 

Det meste interessante er Axelrods nye hovedmotstander Taylor Mason. 
Som den første store ikke-binære rollefiguren i det amerikanske serieuniverset, står serieskaperne med en rekke fallgruver rundt seg. 
I stedet for å prøve å snike seg stille rundt dem, kjører de alle utfordringene inn i manuset. 

Masons forhold til faren som sliter med å tiltale Mason som hens foretrukne «they», men likevel vil være forståelsesfull i møte med en moderne verden, får en egen historielinje. 
Scenene da hen skal i møte med de nevnte sjeikene og ukomfortabelt må forholde seg til deres koder, legges også subtilt inn som et lite underplott. 

Mason blir også representant for seriens unge rollefigurers møte med den gamle verden. 
Dette får både interessant og komisk verdi da Axe Cap utsettes for hacking og kontoret må dumpe aksjer på den gamle måten: ringe rundt til meglere og overtale dem til å ta porøse aksjer. 

I rommet fullt av unge digitale tryllekunstnere nevnes det nervøst at «jeg har aldri snakket på telefon med en megler», mens de gamle karene på kontoret endelig får vist frem sine beste utskjellings- og overtalingsevner via noen gamle mobiltelefoner. 
Billions tar både dinosaurer og millenials på alvor, og lar dem leke i samme rom. 

Er proppfull av referanser 

Det betyr ikke at Billions bare er en serie som titter inn i samtiden og forsøker å forstå den, for som en vaskeekte post-Tarantino-produksjon proppes serien full av popkulturelle referanser. 

Finansfolk som på direkten lufttrommer til Al Green, barmøter hvor man siterer Kid Rock, men insisterer kjapt på å omtale han med døpenavnet Robert James Ritchie? 
Referanser til første liggescenen i Boogie Nights og Game of Thrones om hverandre? 
Sånn går dagene i Billions. 

Seriens hurtige tempo kunne gjort serien hektisk, men bidrar heller til at den oppleves som et overflødighetshorn av nye vendinger. 
Etter det som så ut som en sesongavslutning allerede i episode 4 – tvungen avskjed ved en privatjet føles alltid som slutten på noe – er det vanskelig å se hvor sesongen skal gå videre. 

I lys av de smarte valgene serieskaperne har tatt tidligere, føles det likevel bare som et gode at vi seere får to-tre sesonger pakket inn i 12 episoder. 

Anmeldelsen er basert på de fire første episodene. 

SE 

Disse to pengeseriene er også verdt å se: 

Med finjustert komikk og avslappet holdning 

Black Monday 

USA 

HBO Nordic 

Året er 1986 og Don Cheadle spiller Maurice Monroe, en megler som forsøker å lure Lehman Brothers trill rundt med en miks av grådighet, list, kokain og den unge protesjeen Blair Pfaff. 
Don Cheadle er knallgod på komedieroller – glem aldri rollen hans som cowboy og hi-fi-selger Buck Swope i Boogie Nights – og er alene grunn nok til å se på Black Monday. 
Den finjusterte komikken og den avslappede holdningen til både finansfilmsjangeren og tiden den handler om gjør Black Monday lettbent og underholdende. 

Hiphopbransjen er som designet for TV-drama 

Empire 

USA 

Viaplay 

Kan en såpeopera om hiphop bli god TV? 
Ja, og Empire er beviset. 
Terrence Howard spiller Lucious Lyon, rapperen som har bygget et imperium av gangstarap, champagne, sportsagenter og klær. 
Helt siden Grandmaster Caz ble frarøvet låtskriverkreditt på Grandmaster Flash-hiten «The Message», har hiphopbransjen vært som designet for TV-drama. 
Store personligheter som skaller inn i hverandre, millioner av dollar i spill, kampen om å beholde troverdigheten på gaten, og selvsagt: karer i baris og damer i bikini. 
",1
"Sigaretter, sjampis og gærne damer
Ab Fab er fortsatt en drøy munnfull vidunderlig vås. 

Strengt tatt har det alltid stått en eim av gårsdagens moro rundt Patsy og Edina. 
Verken den eller damene har dempet seg på de drøye ti årene som er gått siden sist vi så dem på TV. 
Noe filmen selvsagt gjør et nummer av. 
Patsy er fortsatt like sulten på menn og tørst på champagne, Edina fremdeles like desperat i sin jakt på evig ungdom og færre kilo. 
Og oppdrag. 

For tiden har også løpt fra PR-byrået hennes. 
I den grad det noen gang har vært noe særlig til suksess. 
Kredittkortene er «ødelagte», champagneskapet tomt. 

Så når supermodellen Kate Moss trenger ny PR-agent, prøver Edina på sedvanlig vis å stolpre seg fremst i køen av dem som vil tilby gullfuglen sine tjenester. 
I iveren kommer hun i skade for å skubbe Moss på Themsen. 
Helvete er løs. 
En hel verden sørger over det de regner med er en død modell, og krever Edinas hode på et fat. 
Så mye for å «endelig» få sin egen merkeknagg på Twitter. 

Venninnenes forsøksvise vei ut av knipen bringer dem til Cannes. 
Noe som gir manusforfatter Joanna Lumley og regissør Mandie Fletcher anledning til å legge et lite lag slapstick inspirert av franske komedier på toppen av den sedvanlige galskapen. 

Sånn sett er alt ved det gamle. 
Like vidunderlig vulgær som sine hovedpersoner ruller filmen også ut en passe dose kulturkritikk, godt dynket i vodka og vittigheter og med drahjelp fra en rad celebriteter som spiller seg selv. 
Stella McCarthey, John Hamm. 
Jerry Hall. 
Lulu, 1960-tallets popikon, og Emma Bunton fra Spice Girls, som sammen med et obskurt vodkamerke utgjør Edinas slunkne stall. 
Den nå 83 år gamle «Dynastiet»-stjernen Joan Collins, i en både søt og vittig gjesteopptreden. 
Pluss Rebel Wilson, hentet inn i en fantastisk liten rolle som flyvertinne i et lavprisselskap. 

Joanna Lumley og Jennifer Saunders’ kritikk av motehysteri, ungdomshysteri og kjendisdyrking er lett å overse i dette hurlumheiet. 
Men innenfor farsens fnugglette rammer er den bitende nok. 

Om filmen er morsom? 
Ikke alle de 90 minuttene den varer. 
Selv om det er deilig å se Edina og Patsy igjen, er de nok best i litt mindre porsjoner. 
Men noen av replikkene er av typen jeg får lyst til å spare til en regntung dag. 
",1
"Portrett av idealisten som ung mann
Oliver Stone supplerer med psykologiske forklaringsmodeller, men mye ved Edward Snowden fremstår like ugjennomtrengelig. 

«Snowden», regissert av Oliver Stone, er basert på bøkene «The Snowden Files» og «Time of the Octopus». 
Hovedpersonen selv, Edward Snowden, vil være kjent for de fleste. 
En som ikke trenger så mye en introduksjon som han trenger en oppholdstillatelse. 

Etter at 33-åringen – verdens største whistleblower/patriot/forræder/samvittighetsfange (velg den du foretrekker) – avdekket massiv amerikansk overvåking av internasjonal tele- og datatrafikk, og tok med seg hemmeligstemplede etterretningsdokumenter ut av landet, har han vært en flyktning i verden. 
De siste årene har han oppholdt seg i Moskva, siden Russland angivelig er blant «de fremste til å stå opp for menneskerettighetene» (sic!). 

Alt dette gjør at «Snowden» potensielt sett kunne vært en fremragende film, i tradisjonen etter overvåkingsklassikere som «The Conversation» (Francis Ford Coppola, 1974) og «Enemy of the State» (Tony Scott, 1998). 
For ingrediensene er der: 
Den gjemte trusselen fra en ordensmakt som strammer grepet og glir utover sine fullmakter, og den lille mannen som gradvis ser livet sitt i lys av et større kall. 

Videre er jo dette Oliver Stones spesialfelt. 
Tenk bare på «JFK», «Born on the Fourth of July» og «Platoon» – filmer der hovedpersonen langsomt erkjenner at jævelskapen går helt til topps, og at Historien har kallet nettopp ham til å vitne. 

Når «Snowden» ikke når disse høydene, skyldes det hovedsakelig to ting. 
For det første at, som Stone selv vedgikk i et intervju med The New York Times forleden: 
«Coding is not exciting.» 
Da hjelper det ikke hvor state-of-the-art effektene er: 
Å se på mennesker som sitter foran en datamaskin er og blir en selsom øvelse. 
«Snowden» er således litt didaktisk, like saftig som et rundskriv om datalagringsdirektivet. 

Den andre grunnen er at Snowden himself er en litt gørr, pedantisk type – symbolisert ved den flate, søvnige måten han snakker på, som om han har vært oppe hele natten og drukket energidrikk. 
Bortsett fra de dramatiske Hongkong-dagene i 2013, da Snowden tilbrakte åtte tette døgn på hotellværelset med filmskaper Poitras (Melissa Leo) og The Guardian-journalist Glenn Greenwald (Zachary Quinto), har livet fart vel med ham og etterlatt ham med en litt begivenhetsløs biografi. 

Resultatet er en dramaturgi som minner litt for mye om Snowdens affeksjonsløse toneleie. 
For selv ikke Stone eller en opplagt hovedrolleinnehaver (Joseph Gordon-Levitt – som nailer stemmen!) kan gjøre så mye med forelegget: 
At Snowden frem til 2013 var en streit 30-åring hvis største prøvelser i livet var at han en gang brakk beinet og at kjæresten (den sjarmerende Shailene Woodley) noen ganger blir skikkelig sur på ham. 

Da hjelper det heller ikke at Stone kompenserer med sceneskift fra Hongkong til Washington; fra Genève til Tokyo; og fra Maryland til Hawaii, ettersom filmens hovedperson skifter arbeidsinstrukser innenfor CIA- og NSA-systemet. 
Selv ikke kombinasjonen verdensmetropoler og ulike etterretningsorgan kan skygge for at «Snowden» mangler suspens og byr på mer melodrama enn drama. 
Heller ikke den rastløse, paranoide energien fra Snowden-dokumentaren «Citizenfour» (2014) matches helt. 

Så hva driver den unge mannen til å si farvel til sikkerhet, privilegier og alt han har kjært? 
«Snowden» er ikke så mye fortellingen om konvertitten som det er fortellingen om en som gradvis får opp øynene. 
Stone tegner omrisset av en ideologisk motivert handling: 
Snowdens avsløring skyldes at han er opptatt av prinsipper for personvern og at han ikke lenger kjøper avveininger av typen: 
«Most Americans don’t want freedom. 
They want security. 
It’s a simple bargain.» 

Resonnement stammer fra CIA-instruktør Corbin O’Brian (Rhys Ifans), en av filmens oppdiktede karakterer. 
Navnelikheten med hovedskurken i George Orwells «1984» («O’Brien») er nok tilsiktet. 
Slik beveger Stone seg utover politikken og setter Snowdens handlinger inn i en heroisk, allegorisk forståelsesramme – der den unge mannen til slutt vender seg mot mentorskikkelsen som rekrutterte ham til CIA, og begår et metaforisk fadermord. 

Så blir spørsmålet om dette forteller oss mest om Oliver Stone eller Edward Snowden. 
",0
"Med tvilen som sannhetsserum
Ikke alle trenger å se «Magnitsky Act». 
Men alle bør ha muligheten til det. 

Mange har kanskje fått med seg kontroversen rundt « The Magnitsky Act – Behind the Scenes». 
I juni ble kortfilmfestivalen i Grimstad truet med søksmål om de viste filmen, siden den angivelig var både «ærekrenkende» og «nedverdigende». 
Eller som «skurken» i filmen, den amerikanske fondsforvalteren William Browder uttalte, med henvisning til sin avdøde kollega Sergei Magnitskij: 
«Ingen har rett til å lyve og skjende en død mann.» 

Festivalen omtalte det som en «svært vanskelig avgjørelse», men ga etter og sløyfet filmen fra programmet. 
«Bare saksomkostningene alene ville være umulig å håndtere», forklarte festivalen. 

Slik ble «Magnitsky Act» også en del av den pågående debatten om ytringsfrihetens vilkår. 
For hva slags ytringsfrihet har vi når en amerikansk riking kan flekse milliardmusklene sine og true en dokumentarfilm, dels finansiert av Norsk filminstitutt, til stillhet? 
Kan vi være bekjent av dette – i verdens rikeste land!? 

Som om ikke det var nok har de norske produsentene i Stavanger-baserte Piraya film politianmeldt Helsingforskomiteen for «heleri, krenkelser og datainnbrudd». 

Så hva skyldes all denne sprengkraften? 
Vel, det er det ingen forunt å gi et fyllestgjørende svar på. 
Dels handler det om den nye autoritære trusselen fra øst, om Putin og hans propagandaapparat. 
Og dels handler det om all verdens komiteer, kongresser og parlamentarikerforsamlinger som har investert felles prestisje og politisk kapital i at Sergei Magnitskij er en helteskikkelse og et symbol på alt som er galt med Russland, oppsummert i loven «Magnitsky Act», som åpner for sanksjoner mot utenlandske statsborgere. 

Sakens kjerne er altså den russiske forretningsadvokaten Sergei Magnitskij. 
Dette vet vi med sikkerhet: 
Han døde i et fengsel i Moskva, kun 39 år gammel. 
Dette er noe mer usikkert: 
Ble han fengslet fordi han var delaktig i et underslag i milliardklassen – eller fordi han avslørte det? 
Skattesnylter eller whistleblower? 

Heller ikke dette vet vi: 
Ble han mishandlet til døde eller døde han som følge av en hjertefeil? 
(Den norske Helsingforskomité mener han ble torturert til døde.) 

Til å begynne med har den russiske filmskaperen (og ellers regimekritiske) Andrej Nekrasov kjøpt den vestlig-hegemoniske fortellingen om at Magnitskij var en varsler og at sjefen hans, Bill Browder, er en utrettelig menneskerettighetsaktivist som urettmessig forfølges av russiske myndigheter (han er dømt til ni år fengselsstraff in absentia i Russland). 
Dette er filmens utgangspunkt. 

Etter hvert som regissøren gransker originaldokumenter og annet underlagsmateriale, begynner imidlertid tvilen å feste seg. 
Kan det være helt omvendt? 
Er alt sammen bare en gedigen dekkoperasjon, et komplott iscenesatt av Browder? 

«Magnitsky act» er slik fortellingen om en filmskaper som sakte – og noe liksom-motvillig – er nødt til å se sannheten i øynene. 
Som film vender den blikket innover og gransker sin egen tvil, like mye som den kommer med kategoriske påstander om verden der ute. 
Kvalene illustreres med litt keitete reenactments, der regissøren gjenskaper scener fra virkeligheten før han ombestemmer seg fordi noe skurrer. 

Om filmen ikke tar mål av seg å servere absolutter, er den likevel insinuerende nok, slik det konspiratoriske språket alltid er. 
Og man kan saktens forstå at Andrej Nekrasov har ertet på seg både den ene og den andre. 
Ikke minst Browder, som – inntil han bryter samarbeidet fordi han ser hvilken vending filmprosjektet tar – fremstår selvrettferdig og med en særegen evne til å ekspedere lissepasninger til seg selv. 

Det samme kan imidlertid sies om filmskaperen selv, som bruker tvilen til å gi seg selv patos og troverdighet. 
Men er det troverdig? 
Tja, si det. 

Se filmen og bedøm selv! 
",1
"Gutten som ville være en av gutta
Groruddalen er øst og Bærum vest, og sannelig møtes de ganske så knirkefritt i denne fascinerende, men pyntelige dokumentaren. 

Våren 2013 rystes Oslo av en rekke til dels grove ran av mindreårige. 
Utsatt for trusler og vold tvinges barna til å gi fra seg mobiltelefonene sine. 

19 ungdommer mellom 15 og 20 år blir tatt for ranene. 
Blant dem er Hachim, Noah og Tim. 

Noah slipper straff mot å underlegge seg et oppfølgingsteam i regi av politiet. 
Blant vilkårene er faste samtaler med sosionom, og flytting til faren på Bekkestua i Bærum. 
Pluss at han må holde seg unna Haugenstua, drabantbyen i Groruddalen. 

Problemet er at Tim, Hachim og Haugenstua utgjør hele Noahs kontinent, som han kaller det. 
Det er der han er hjemme. 
Kompisene trenger ham. 
Og han trenger å føle at han er nødvendig for dem. 
Og så skal han liksom svikte dem? 

Med dette som omdreiningspunkt rekonstruerer filmen noen av hendelsene og Noahs prosess. 
Som sådan er dette en hybriddokumentar, en iscenesettelse av fortiden, der de fleste medvirkende «spiller» seg selv. 
Samtidig får filmen trekk av klassisk dannelsesfortelling. 

Filmen fascinerer fordi den gir en gløtt inn i et miljø og gir troverdige svar på hvorfor guttene handlet som de gjorde. 
Vi får samtalene dem imellom, og vi får ta del i noen av Noahs tanker. 

Hvorfor Noah er så nødvendig for Tim og Hachim synes etter hvert åpenbart. 
Han fremstår som den roligste av dem, han virker tilpasningsdyktig. 
Skateren fra drabantbyblokkene glir tilsynelatende lett inn i det langt mer monokulturelle miljøet på Bekkestua, med sine rekkehus og store eneboliger, midt i den norske rikdommen der unge menn freser rundt i ikke akkurat billige speedbåter og har hytter både på Hafjell og Flå. 

Sekvensene herfra formidler billedlig de store avstandene mellom, og forskjellene, i miljø og oppvekstvilkår som eksisterer i Norge, men regissør Jon Haukeland skusler bort mulighetene for å problematisere dette. 
Kulturkollisjonen er verken til å ta eller føle på. 
Forskjellene kommer kun til uttrykk i at Noah legger om fra kebabnorsk til litt mer finslepent språk og ikke er så svømmedyktig som bærumsguttene. 

Filmen problematiserer i det hele tatt svært lite. 

Vi presenteres for Frida, Noahs kjæreste, også hun fra Bærum, men som skikkelse kommer hun lite til orde og blir relativt anonym. 

På sett og vis er det et sympatisk trekk ved filmen at den avdramatiserer ulikheter og kulturforskjeller, og – ikke minst – alminneliggjør Noah som en ganske vanlig ungdom som nok er lett å lede, men som i bunn og grunn bare søker tilhørighet og et mål i livet. 

Spørsmålet er bare hvor god film det blir ut av det. 
Symptomatisk nok napper og lugger filmen mest når den er på sitt kjedeligste; det vil si i møtene med oppfølgingsteamet. 
Sosionomen fører ordet overfor en Noah som er så synlig utilpass og lei at det smitter over på meg i kinosetet, i noe som kjennes som en blanding av «pute-film» og identifikasjon. 
Samtidig kjennes pinligheten nesten urettferdig overfor teamet, som helt klart spiller en viktig rolle for ungdommens vei ut av uføret. 

Eneste tilløpet til dramatikk er en smått komisk tildragelse som truer med å velte lasset for Noah. 
Men også den glipper litt for glatt ut av filmens hender. 

Slik blir «Barneraneren» en film som skaper sympati og til dels forståelse for både Noah og de som prøver å hjelpe ham, men som er for pyntelig og snill og grei til å skape nerve og det helt store engasjementet. 

«Barneraneren» ble vist på BIFF, og har ordinær kinopremiere 21. oktober. 
",0
"Postkort fra den norske klubbscenen
House og techno reddet Norge fra en grå «sovjet-tilværelse». 
I hvert fall hvis vi skal tro filmen «Northern Disco Lights», som har verdenspremiere på BIFF. 

Det er denne kontrasten engelskmennene som står bak «Northern Disco Lights» vil utforske. 
De vil finne ut hvordan det kan ha seg at et av Europas tynnest befolkede land – et av de minst urbane – har fostret såpass mange pionérer innen musikalske sjangre man gjerne forbinder med svette storbyklubber. 

«It happens in small cities», har engelske Tony Wilson sagt. 
Han var grunnlegger av selskapet Factory Records fra Manchester, og sto bak band som Joy Division, New Order og Happy Mondays. 
Han mente at det ofte var i mindre byer de mest spennende musikalske uttrykkene dukket opp, ikke i de store metropolene. 
Det spørs dog om han tenkte på mindre byer som ligger 69 grader nord for ekvator, hvor det er bekmørkt store deler av vinteren. 

For det norske klubbeventyret starter naturligvis i Tromsø. 
Vi er på slutten av 80-tallet, og to unge tromsøværinger er allerede i ferd med å gjøre seg bemerket på den internasjonale elektronika-scenen: Geir Jenssen (Biosphere) og Per Martinsen (Mental Overdrive). 
I et gammelt arkivopptak fra NRK kommer Jenssen med en enkel forklaring på hvorfor det i Tromsø ble laget elektronisk musikk som ble lagt merke til: 
De hadde ikke noe annet å gjøre på der oppe. 
De satt der innendørs i snøføyken og lagde musikk, mens de innimellom sjekket faksmaskinen. 

En fyr som var litt yngre enn Martinsen og co., men som var med å arrangere Tromsøs første rave på 80-tallet, var Bjørn Torske. 
På begynnelsen av 90-tallet flytter han sørover, til en noe større, men fortsatt ganske liten by. 
Og det er her denne historien fortsetter. 
I Bergen, altså. 
Fortellingen om Torske, Tellé Records, Röyksopp og Erot og skulle være ganske kjent for de fleste musikkinteresserte bergensere. 

Noen av hendelsene i Bergen på 90-tallet er nærmest blitt til en egen bergensk musikkmytologi. 
Kanskje spesielt den første utgaven av Den Elleville Festen, som ble arrangert på Kvarteret i 1997. 
Tusenvis av ungdommer samlet seg på et gigantisk rave. 
Og de som ikke fikk lov til å komme inn døren, klatret inn vinduene. 
«Skjedde virkelig alt dette?», spør Mikal Telle i filmen. 

Det gjorde visst det. 

Et stort problem med «Northern Disco Lights» er imidlertid at de ikke har fått mange av «kongene» – de største og viktigste navnene – i tale. 
Verken Todd Terje, Röyksopp eller Biosphere – artister som har definert hver sine epoker – er intervjuet. 
Röyksopp er i det hele tatt knapt nevnt i filmen, noe som er litt merkelig. 
Man kan bare spekulere i hvorfor. 

Filmens undertittel er for øvrig «The rise and rise of Norwegian dance music». 
Og med den tittelen i mente er det også litt underlig at kommersielle elektroniske monstre som Kygo og Alan Walker ikke engang er omtalt. 

Men kanskje er det greit at klubbmusikkens «hverdagshelter» får mye av oppmerksomheten. 
Folk som Bjørn Torske, DJ Strangefruit og Rune Lindbæk. 
En person som er sentral i bergensdelen av filmen er Tore Kroknes, bedre kjent som «Erot». 
Han døde i 2001, bare 23 år gammel, og Erot er på mange måter «Northern Disco Lights» emosjonelle sentrum. 

Øyeblikket i «Northern Disco Lights» da kameraet panorerer over Bergen, mens Erot-låten «Haribo» durer ut av høyttalerne, er da også et av filmens enkle men store høydepunkt. 

Det er et øyeblikk å ta med seg mens man venter på filmen om Erot. 

«Northern Disco Lights» har verdenspremiere på USF Verftet i kveld 21.15. 
Etterpå er det premierefest på Østre, med DJ-er som Olle Abstract, Annie, Mental Overdrive og Kahuun. 

Nå kan du prøve deg som filmkritiker: 
Klikk her og skriv hva du synes om filmene på Biff 
",1
"Film av nødvendighet
«Ambulance» gir til kjenne et nytt perspektiv på krigens redsler. 

For to år siden ble 25 år gamle Mohamed Jabaly fra Palestina invitert til Tromsø for å delta på et seminar for unge filmskapere. 
Med seg hadde han et knippe opptak fra angrepene mot Gaza samme sommer, da han satt «ringside» i forsetet på en ambulanse. 

Så, bare fire dager etter utreisen, ble grenseovergangen mellom Egypt og Gaza stengt – Jabalys eneste vei hjem. 
Den unge seminardeltakeren var bom fast og ville bare bli sittende på et oppholdssenter på Kairo flyplass, om han i det hele tatt kom så nærme. 
Egypt nektet å utstede visum til menn under 40, så der var han heller ikke velkommen. 
Gode råd var dyre. 

Kunne han bli i Norge? 
Vel, bare om han hadde arbeidsvisum. 
Slik gikk det til da en serie fragmentariske opptak fra hverdagen til en uvanlig hardt prøvet ambulansetjeneste ble til ideen om en film. 
Og Jabaly endret status fra seminardeltaker i limbo til filmarbeider med oppholdstillatelse. 

I selskap med husvert og filmarbeider Hermann Greuel satte Jabaly seg ned for å gi en narrativ struktur til opptakene. 

«Ambulance» er slik en film som er presset frem av ytre omstendigheter. 
På godt og vondt. 
På den ene siden er den litt underkokt, noe fasongløs. 

På den andre siden er den en nær, direkte og blodig skildring av krigen slik den utspiller seg på gateplan, med overføringsverdi til det som hver dag skjer i Aleppo. 
Sett gjennom linsen til en 25 år gammel palestiner som bruker kameraet som fast holdepunkt i en tilværelse der bombene faller, boliger knuses og alt raser sammen. 

Slik gir Jabaly til kjenne et nytt, brutalt perspektiv på krigens redsler – gjennom vindusruten på en ambulanse som raser gjennom Gazas gater i stummende nattemørke, tidvis i svimlende hastigheter. 
Rett som det er tar man seg i å holde ekstra godt fast i stollenene. 

Andre ganger er det sinnet og fortvilelsen som melder seg, som når livløse kropper dras ut av ruinene, eller gutteværelset til en tolvåring har fått en rakett gjennom taket. 

Mange av disse scenene er kjent stoff for dem som noensinne har sett Dagsrevyen, men Jabaly har et fint blikk for små, talende detaljer, og det at han er «embedded» i ambulansetjenesten gir ham tilgang der andre pressefotografer ikke kan ferdes. 
",1
"Alle vet at St. Thomas drikker, men ikke hvorfor
Dokumentaren om artisten greier bare delvis å anskueliggjøre det siste. 

«Yes, I'm special. 
But it hurts.» 
Med de strofene avrundes «Burn the Place You Hide», den nesten to timer lange dokumentaren om St. Thomas. 
I løpet av den tiden har den britiske regissøren Richard Knights, via imponerende mengder arkivmateriale, tegnet et portrett av en direkte og intens artist – fra gjennombruddet «The Cornerman EP» (2001) via det kommersielle høydepunktet «Hey Harmony» (2003) og frem til utgangen som i retrospekt virker uunngåelig. 

I 2007 ble 31 år gamle Thomas Hansen funnet livløs på gulvet i sosialboligen sin. 

«Burn the Place You Hide» er slik fortellingen om en norsk tragedie, om en selvdestruktiv sjel som ikke under noen omstendighet ville funnet på å stille opp i «Hver gang vi møtes», men ikke desto mindre begynner å surmule når platesalget svikter. 

Like uavklart er filmens forhold til den enhver tid overhengende kunstnermyten – der den sårbare kunstneren er på snarvisitt i verden og undertiden begunstiger oss andre med rapporter langs eksistensens frontlinje. 

Heldigvis styrer Richard Knights klar av det som fort kan komme i forlengelsen: dødsromantikken og anstaltmakeri av typen «it’s better to burn out than to fade away». 
I stedet anerkjennes meningsløsheten: 
Så jævlig bortkastet! 
Hvorfor fikk han ikke ordentlig hjelp? 
Her er også stikk til mediene som godtet seg over sykdommens eksentriske utslag, i stedet for å tematisere sykdommen som sådan. 

Derfor er det ingenting triumferende ved fortellingen om postmannen og fotballtalentet som på begynnelsen av 2000-tallet erobret VG-lista og landets studenthybler ved å krysse Nashville, Charles Bukowski og Roky Erickson. 
I stedet er filmens underliggende sentiment preget av vemod og maktesløshet. 
Men også en dose takknemlighet for de sporene han tross alt rakk å etterlate seg. 

I en av scenene dukker vi for eksempel opp under innspillingen av «Be Cool Be Nice». 
I en sådan stund slås man igjen av kraften i disse låtene. 
Og «Cornerman» er fremdeles en låt selv Neil Young ville vært stolt av. 

Men så var det disse indre demonene. 
Hva skyldtes de? 
Annet enn å servere små hint om en barndom preget av alenegang og utenforskap, avspises seeren med symptomer og atter symptomer: 
Plutselige raserianfall, galopperende pillemisbruk (merknad til norsk tollvesen: dere bør kanskje se litt nøyere på noen av de Argentina-forsendelsene) og ølflasker som fyker vegg-i-mellom hver gang verden går ham litt imot. 

Men dette er jo ikke nytt, vil nok de som er tilbøyelig til å løse billett til en dokumentar om St. Thomas innvende. 
For alle vet at Thomas drikker; spørsmålet er hvorfor. 
Her kunne filmskaperne med fordel dykket litt dypere, og ikke slått fast det åpenbare: 
At det utsvevende turnélivet – med mye drikking og lite søvn – vanskelig lar seg forene med et skjørt sinn. 

PS. 
Torsdag slippes albumet «A Mouse in a Crowded House», med låter St. Thomas jobbet med like frem til sin død. 
",1
"Velkommen tilbake, Bridget Jones
Stor filmkunst er det ikke. 
Men perfekt før en jentekveld på byen. 

Er det ikke typisk? 
Enten er det null sex så langt øyet rekker, eller så kommer to heftige en-nattsopplegg på rappet. 
Det ene med smukkasen Jack (Patrick Dempsey), det andre med den gamle flammen Mark Darcy (Colin Firth). 
Problemet er bare at Bridgets økologiske, delfinvennlige kondomer trolig er utgått på dato, og har begynt sin naturlige nedbrytning. 

Resultatet er en baby i Bridgets mage, og to mulige fedre. 

15 utrolig raske år har gått siden «Bridget Jones’ dagbok», som tre år senere ble etterfulgt av «Bridget Jones – På randen». 

Selv om filmskaperne legger inn nok til at de som gikk i barnehagen da, kan hekte seg på nå, sikter nok filmen seg først og fremst inn på dem som den gang fulgte den dagbokskrivende vimsebøtten, spilt av Renée Zellweger, i hennes første filmrolle på seks år[. 

For Bridget er blitt 43, og om hun fortsatt er singel, lever hun et annet liv; nå som produsent for TV-nyheter. 
Det er særlig her jeg som godt voksen kan kjenne kjærligheten til henne blomstre igjen; når TV-stasjonen får ny ledelse bestående av überkule hipstere som snakker ned de erfarne medarbeidernes måte å gjøre ting på. 

I neste nå kan jeg saktens sukke litt over den romantiske komediens konservative kretsing rundt parforhold og ekteskap, men på utpust må også filmskapernes oppfinnsomhet og skråblikk bare beundres. 
Scener får ironisk følge av veltilpasset musikk, og sjangerens tradisjonelle «løpe til flyplassen/etter bussen for å nå sin elskede i siste liten» ikles ny og velsittende drakt når de mulige barnefedrene i hui og hast må frakte en høygravid Bridget til fødestuen. 

Emma Thompson, som også bidrar på manussiden, spiller en godt tilpasset rolle som «den geriatriske morens» lege. 
Betegnelsen er legens. 

De som likte de forrige filmene, vil nok også like denne. 
Dette er en film man må ta for det den er. 
Innenfor det konseptet byr den på noen riktig søte øyeblikk, noen øyeblikk av ømhet, og et flir eller fem 
",1
"Intenst og medrivende om da krigen kom til Norge
Jesper Christensen og Anders Baasmo Christensen briljerer som kong Haakon og kronprins Olav i Erik Poppes bunnsolide historiske drama. 

«I blytunge biler på råtne vårveier flyktet konge og kronprins i blinde gjennom et hærtatt Norge.» 

Slik innleder journalistene Lars West Johnsen og Jens Marius Sæther sin grundige artikkel «1940: 
En sinnssvak odyssé». 
Den sto på trykk i Dagsavisen våren 2015, og det var da jeg leste den at jeg virkelig forsto dramatikken som utspilte seg disse dagene i april. 

Johnsen og Sæthers sak spenner over et lengre tidsrom enn de tre dagene Erik Poppe konsentrerer seg om i «Kongens nei». 
Men blant journalistenes mange kilder er Alf R. Jacobsens bok, som filmen henter inspirasjon og tittel fra. 

Allerede før premieren er «Kongens nei» valgt ut som Norges kandidat til Oscar for beste ikke engelskspråklige film. 
Med god grunn. 
Og skulle den ikke hevde seg internasjonalt, er den på nasjonalt plan en på alle måter bunnsolid historietime, og ditto film. 

Oslo i april 1940 er nennsomt gjenskapt uten et øyeblikk å bære preg av kulisser eller digital manipulasjon. 
Det samme gjelder klær, interiør, talemåter og detaljer, like ned til aprikosgrøten konge og regjering spiste like før tyskernes bombeangrep mot Elverum og Nybergsund. 

Også rollebesetningen er omhyggelig gjennomført. 
Det er ikke bare Jesper Christensen og Anders Baasmo Christiansen som likner de historiske personene de fremstiller. 

Utenriksminister Halvdan Kohts karakteristisk piggsveis og buskete øyenbryn plasseres pent på Ketil Høegh. 

Gerald Pettersen former en unnvikende Johan Nygaardsvold, statsminister i en regjering som på ingen måte var forberedt på okkupasjon. 
Jan Frostad har rollen som den langt mer handlekraftige bergenseren C.J. Hambro, stortingspresident. 

Harald Rosenløw Eeg og Jan Trygve Røynelands manus følger to sentrale linjer: 
Kongefamilien og regjeringens hastige flukt etter at Blücher er senket i Drøbaksundet, og det tyske sendebudet Curt Bräuer, som prøver å overtale kong Haakon til å samarbeide. 

Slik åpner filmen for det menneskelige dramaet som også utspant seg, med et nærstudium av forholdet mellom kong Haakon og kronprins Olav, eminent tolket av de to skuespillerne. 

Der Jesper Christensen med mild styrke fremstiller en bestefarsskikkelse, ser vi i Anders Baasmo Christiansens kronprins en langt hissigere personlighet, tvunget til å tøyle seg både politisk og i temperament. 

Det gir dynamikk til samspillet dem imellom, og river dem langt på vei ned fra tronen, begge to, billedlig talt og på en måte som skaper innlevelse og gjenkjennelse. 
Samtidig gir det filmen tiltrengte drypp av en nærmest øm humor. 
Som når kongens rygglidelse tvinger ham i fosterstilling på gulvet mens han snakker i telefonen. 

Som kronprinsesse Märtha har Tuva Novotny begrenset spilletid, kronprinsessen måtte som kjent i all hast komme seg til Sverige med arveprins Harald og prinsessene Astrid og Ragnhild. 
Men Novotny former et nærværende portrett som formidler den varmen og sjarmen Märtha sies å ha hatt. 

Svenske Johan Söderqvists musikk innvarsler hvor skjebnetunge disse timene og dagene var, og gir nerve til en film som makter å forene medrivende intensitet og pedagogisk historiefortelling. 
Den bør definitivt nå et voksent publikum. 
For de yngre tilbyr den en spennende og nyansert historietime som både forklarer den politiske situasjonen rundt okkupasjonen, og kongehusets stilling i det norske folk under og etter krigen. 

Så får det stå sin prøve at selv den argeste republikaner risikerer å komme i nærkontakt med sin indre rojalist de to timene filmen varer. 
",1
"En av årets beste animasjoner
Det handler om minner. 
Om å være menneske. 
Og det er vidunderlig vakkert og skikkelig skummelt. 

En advarsel først. 
Medietilsynet mener det når de har satt niårsgrense på denne filmen. 

Den er innimellom så intens og skummel at selv en voksen, garvet filmkritiker holdt pusten. 
Akkurat det sier også noe om filmens evne til å hente frem barnet i den voksne, og hvilken genuin filmopplevelse «Kubo og det magiske instrumentet» er. 

Kubo lever sammen med sin syke mor på en klippe ved en landsby der han hver dag underholder på markedet. 

Ved hjelp av sitt magiske strengeinstrument spiller den enøyde unge gutten liv i origamifigurer, mens han forteller en spennende historie som aldri helt tar slutt. 
Ved solnedgang må han nemlig skynde seg hjem og innomhus, for ikke å bli tatt av bestefaren, Månekongen, og hans to onde tanter, som jakter på ham. 
For å stå imot trusselen, må Kubo finne rustningen etter sin far. 

Som den samurai-legenden dette også er, synes filmen inspirert av den japanske mesterregissøren Akira Kurosawa. 

Her er det ikke bare Kubos instrument som skaper magi, her sørger også filmskaperne for at magiske øyeblikk står i kø. 
Filmen er på alle måter et eventyr, befolket av blant annet en snakkende apekatt og ditto bille, og noen monstrøse fantasifostre som som bokstavelig talt lyser opp både filmen og fantasien. 
Samtidig greier en uttalt og snedig humor å ta brodden av den verste skrekken. 

Som dokkefilm er dette det mest vellagete og uttrykksfulle jeg noen gang har sett. 
Visuelt henter filmen dessuten mye skjønnhet fra det japanske universet den utspiller seg i; inkludert tradisjonelle åndeseremonier. 

Det vakre er at den ikke utelukkende bruker disse til eksotisk eller filmatisk staffasje, men - skal det vise seg - knytter dem an til tematikken som etter hvert åpenbarer seg. 
Den handler om minner; hvordan minnet om de døde former historier, hvordan historiene inngår i et kretsløp man kan kalle «udødelighet», og til syvende og sist: hva det innebærer å være et sårbart, men helt og dødelig menneske. 

Det er en tematikk filmen går inn i med et mot og en mangel på sentimentalitet som er ytterst sjelden i filmer rettet mot barn, og som viser tillit til barns empati og innlevelsesevne. 
Men så er den da også signert studioet som med «Coraline» og «Bokstrollene» ga oss to virkelig særdeles gode, utfordrende, fasetterte animasjonsfilmer. 

Likte du og ungene dine dem, vil dere elske denne. 
",1
"Gråtass blir vrak
Bekrefter at Gråtass-serien er en slurvete og lettvint pengemaskin. 

Om den første filmen om traktoren Gråtass skrev jeg at den var billig venstrehåndsarbeid, der det pøses på med slapp og umusikalsk slapstick, geberder og forsert og kunstig spill. 

Det er en grunn til at jeg gjentar meg selv. 
For med ett unntak viser heller ikke «Gråtass gir gass» noe tegn på at filmskaperne har lagt seg i selen for å skape genuin filmmagi, visuell poesi, psykologisk dybde eller noe emosjonelt ungene kan bryne seg på. 

Den irske landsbygden (billig innspillingssted) kles i norske flagg og melkesjokolade, uten at det på noen måte bidrar til å skape et levende univers, enten man nå har tenkt at dette bondesamfunnet skal være realistisk eller surrealistisk. 

Denne gangen er Gråtass døden nær etter en ulykke. 
Gustav redder ham ved å transplantere tennpluggen – «hjertet» hans – i en veteranbil gårdsgutten Goggen prøver å restaurere. 
Slik gjenoppstår Gråtass i ny ham; ulykkelig først, før han blir jålete og fin på det, noe som forkludrer vennskapet med Gustav. 

Som sist er regien like slapp som historiefortellingen. 
Store deler av filmen består av sammenraskede transportetapper mellom ulike opptrinn som stort sett fisler ut i ingenting. 
Veteranbilløpet, for eksempel. 
Det introduseres raskt og gir hint at dette blir filmens høydepunkt; en litt Flåklypa Grand Prix-aktig duell mellom gamle storheter og personligheter, med en for anledningen skinnende rød Gråtass som utfordrer og helt. 
Men muligheten for å kjøre i gang en feiende, nervepirrende kappkjøring skusles uelegant bort i null og niks. 
Elendigheten topperseg i en slags slåsskamp mellom Gustav, Goggen og Brakstad, som driver bygdens bilmuseum, eller «bil museum», som det står over inngangen. 

Scenen er så kaotisk; så totalt uten timing og koreografi, at det gjør vondt i øynene. 

Unntaket i dette vraket av en film er Gråtass selv. 
Både som traktor og lunefull veteranbil har han et skinn av uttrykksfull personlighet. 
Omgitt av pappfigurer skal det ikke så mye til. 
",0
"Selv ikke to opplagte hovedrolleinnehavere kan redde «Rosemari» fra å kollapse
«Rosemari» spriker i alle retninger og mangler den emosjonelle slagkraften den tar for gitt. 

Nakne kommer vi inn i verden, mer sårbare, avhengige og hjelpeløse enn noen andre skapninger. 
Hun svøpte ham og la ham i en krybbe. 
Dette er det elementære, men helt spesifikt menneskelige. 
Vi er det eneste vesenet som gråter. 

Naturlig nok har dette motivet vært gjenstand for talløse kunstneriske bearbeidelser, nå også i «Rosemari» av Sara Johnsen. 
Regissørens tidligere merittliste («Vinterkyss», «Upperdog», «Uskyld») skulle tilsi at hun var klar for oppgaven, men i stedet snubler hun i dumme distraksjoner (slapp, upresis mediekritikk) og sjangergrep som hører hjemme i en helt annen film (full gass til flyplassen; skattejakt i København). 

På den måten dirrer «Rosemari» (som i Polanskis «Rosemary's Baby» formodes) uavklart mellom detektivfortellingen, den romantiske komedien, innlegg i bioteknologidebatten og det psykologiske dramaet. 
Resultatet har mange unoter. 

Men la oss ta det fra begynnelsen: 
Under sin egen bryllupsfeiring finner Unn Tove en nyfødt jentebaby på hotellets toalett. 
Moren er sporløst borte og det vergeløse barnet overlates til barnevernet. 

16 år senere dukker det opp igjen når Rosemari, som noen har døpt henne, står på trammen hos Unn Tove. 
Sistnevnte, nå skilt og desillusjonert på vegne av journalistikken hun har valgt som levevei, blir etter hvert med på jakten på Rosemaris biologiske foreldre. 
Om ikke annet fordi det kan bli en god «human interest»-sak og gudene skal vite at lokalfjernsynet hun jobber i («Kjærlig hilsen Hønefoss») trenger all den drahjelpen den kan få. 

Sammen går seksten- og noenogførtiåringen opp en rute som involverer eks-boksere, hovedstadens utstøtte, Oslo-baren Two Dogs, danske pornofilminnbyttere (sic!), midlertidig ansatte i hotell- og servicenæringen i Hønefoss, et gartneri og en mor som valgte å skjule sin største hemmelighet. 
Henger du med? 

Parallelt følger vi Unn Toves midtlivsprøvelser, hvis arbeideraktige navn kanskje er ment å signalisere at hun ikke er like godt plantet i middelklassetilværelsen som hun kunne ønske. 
Det forklarer i så fall oppstandelsen når de andre kvinnene i bokgruppen heller vil lese kioskromanen «Fifty Shades of Grey» enn «Stormfulle høyder» (1847) av Emily Brontë. 
Og det forklarer hvorfor hun ikke våger å være sammen med ham hun egentlig elsker. 

At dette virvaret av to hovedroller, klassekomplekser, sosiologiske, biologiske, psykologiske og arbeidsrettslige problemstillinger ikke kollapser helt, skyldes Tuva Novotny og Ruby Dagnall, som begge bidrar med finstemt tilstedeværelse og nyanserike portretter. 
For noen dager siden meldte Dagsavisen at 16 år gamle Dagnall er aktuell i den nye sesongen av «Skam». 
Det er bare å merke seg navnet først som sist. 
En ny stjerne er født! 

Skuespillerinnsatsen er likevel ikke nok til å kamuflere at underlagsmaterialet skurrer både her og der. 
Kanskje best eksemplifisert i scenen fra bryllupsnatten der Unn Tove, iført mannens altfor store smoking, sniker seg inn på sykehuset og uten videre fornærmer en av sykesøstrene som holder oppsyn med kuvøsen. 
Er det noen i virkeligheten som oppfører seg sånn? 

Eller den scenen i København (i rollen som syndens pøl), der Unn Tove synes det er den naturligste ting i verden å ta med Rosemari på pornofilm. 
Gudskjelov stormer en forferdet Rosemari ut av kinosalen(!) etter få minutter og sparer seg for et livsvarig traume, med tanke på et av ansiktene som snart dukker opp på lerretet. 

Scener som dette har utvilsomt en dramaturgisk gevinst. 
Men det spørs om de har så mye med virkeligheten å gjøre. 
",0
"Solid om tysk nazijeger
Fritz Bauer var tysk jøde, homofil og sosialdemokrat. 
Han var også statsadvokaten som tok noen snarveier for å få pågrepet Adolf Eichmann. 

Fritz Bauer ville ha rettergangen mot krigsforbryteren Eichmann i Tyskland. 
Filmen forteller hvorfor det ikke ble slik. 
Dermed er den også et portrett av Vest-Tyskland i de første tiårene etter krigen, preget av det som var nazijegeren Bauers store anklage mot hjemlandet: 
Manglende vilje og evne til å ta et oppgjør med nasjonalsosialismen. 

Samtidig tegner filmen et fascinerende bilde av Bauer, en kjederøykende og tilsynelatende sta, kantete og temperamentsfull mann; strålende spilt av Burghart Klaussner. 
Filmen åpner med et arkivopptak av den virkelige Bauer, som også viser hvordan Klaussner har jobbet frem en frapperende portrettlikhet, både hva angår utseende og kroppsspråk. 

Filmen tar færre sjanser enn mannen den forteller om. 
Håndverket er gjennomarbeidet og solid, holdt i en velkjent biografitradisjon som ikke gjør noen kunstneriske krumspring, men vever et vell av informasjon inn i særlig dialogene. 
Visuelt utmerker den seg ikke på andre måter enn på kostyme— og scenografifronten. 
Bunnsolid også her, bidrar det til et autentisk tidsbilde. 

Det mest påfallende dramaturgiske grepet er bruken av en trolig fiktiv kollega av Bauer, en underordnet jurist vi fort forstår at ikke er kommet ut av skapet. 
I den grad det var mulig i en tid da homofili var forbudt. 
Karl Angermann, som han heter, blir kroppsliggjøringen av hvilke konsekvenser forbudet fikk, men fungerer også som symbol på den moralske og politiske ryggraden Bauer etterlyste. 

Filmen er et av flere forsøk på å trekke frem og ære den nesten glemte Bauer for hans rolle i tysk etterkrigsoppgjør. 
Siden 2010 er det laget to tyske dokumentarfilmer om ham. 
Ronen Steinkes biografi kom for tre år siden. 
Den tar særlig for seg en annen av Bauers bragder, som nevnes så vidt i «Jakten på Adolf Eichmann» og som i 2015 fikk sin egen spillefilm: 
Giulio Ricciarellis «Labyrinth of Lies»: 
Arbeidet hans for å få stilt de ansvarlige for Auschwitz for retten. 
",1
"Vårt liv med hund
Med en blind, pianospillende hund som omdreiningspunkt, reflekterer Laurie Anderson rundt livets eksistensielle spørsmål. 

Forleden natt drømte jeg om hunden min, Argo. 
Hva jeg drømte, er uinteressant for andre. 
Men at jeg fremdeles drømmer om ham, 25 år etter at han døde, sier om noe om båndene mellom menneske og hund. 

I «Draumeskrivar», i novellen «Eple,» skriver Gunnhild Øyehaug: 
«Hunden kom springande mot meg. 
Munnen halvt lukka om ein pinne, med pelsen flagrande. 
Frys tida , tenkte eg, så vi blir ståande slik i all ettertid, eg her på sletta, vid og kvit, og han med snøen glitrande kvervla opp ikring seg i et ivrig sprang.« 

Er det hva Laurie Anderson gjør i dette filmessayet? 
Fryser hun tiden? 
Ja. 
Og nei. 

Med sin egen terrier Lolabelle som omdreiningspunkt, former den amerikanske avantgardekunstneren en audiovisuell, lyrisk og eksistensiell meditasjon omkring liv og død, kjærlighet og minner, drømmer og erkjennelser. 
Refleksjonene strekker seg fra hundens instinkter og hunders personlighet, til ettervirkningene av terrorangrepet 11. september, fra Ludwig Wittgensteins språkfilosofi til Kierkegaard og forfatteren David Foster Wallace. 
Alt belagt med filmklipp, billedkunst og musikk, også Andersons egne bilder og komposisjoner, vevd sammen til et nesten drømmeaktig uttrykk. 

Dermed er ikke dette en film man går til for å bli fortalt en historie. 
Det er en film man går til for å hensettes i en tilstand der egne tankerekker kan settes i gang, egne minner hentes frem og settes i en sammenheng. 

Anderson synes å søke mot buddhismen. 
Slik Lolabelle hadde egen trener har hun en egen buddhistisk lærer. 
For en sekulær, i overkant jordet skandinav kan noen av ideene hun bringer inn herfra virke i overkant esoteriske. 
Men man behøver ikke være spesielt esoterisk for å gå inn refleksjonene de åpner opp for. 

Anderson er, når alt kommer til alt, mer politisk enn esoterisk. 
De som har fulgt henne tett, vil kjenne igjen elementer fra tidligere verk, som debutalbumet «Big Science» fra 1982, der hun i «O Superman» nærmest profetisk skriver: 
“Here come the planes. 
They’re American planes. 
Made in America”, og albumet «Homeland» fra 2010, der hun skriver om trygghetsnarkomanien post 11. september. 

Lou Reed 
— Andersons avdøde ektemann - nevnes ikke. 
Men man fornemmer ham som en usynlig tilstedeværelse under betraktningene om kjærlighet og død. 
Og han får siste ordet, i den vakre sangen «Turning Time Around». 
",1
"Poetisk og politisk fra Guatemala
Gir innsikt i en kultur de færreste av oss vet noe om. 
Etterpå vil du ikke være verken kunnskapen eller filmen foruten. 

«Ixcanul» kunne fort blitt antropologi. 
Men fordi Jayro Bustamante er så nær kulturen han skildrer, får vi et mektig og poetisk innblikk i livet til en urbefolkning i grenselandet mellom tradisjoner og modernitet. 

Filmen foregår i et vulkansk fjellandskap i Guatemala, befolket av mayaer som snakker kaqchikel. 
Bustamante vokste selv opp her, og har laget filmen i nært samarbeid med lokalbefolkningen. 

I sentrum står Maria, en ung kvinne som loves bort til Ignacio, formannen på kaffeplantasjen befolkningen er avhengig av. 
Selv kaster Maria mer enn lange blikk på unge Pepe, som planlegger å emigrere til USA. 
En plan Maria gjerne vil være en del av. 

Med dette forholdsvis enkle sujettet som motor åpnes en større fortelling om en utsatt og undertrykket minoritet. 
Noen elementer er gjenkjennbare fra tilsvarende historier om urbefolkning. 
For eksempel alkoholen, her i form av sprit solgt fra en plankebu av en bar, i regi av plantasjen og med trekk i en lønn som dermed fort vekk kan vises seg å være drukket opp. 

Med «Ixcanul» skriver Jayro Bustamante seg inn i rekken av regissører som allerede i sin langfilmdebut viser usedvanlige talenter. 

Filmen er til tider nesten hypnotisk vakker. 
Dvelende, men uten å eksotisere, går den tett på levesett og gjøremål det ene øyeblikket — særlig hvilende ved Marias ansikt - for så å panorere et landskap som både er brutalt og goldt og mektig i sin skjønnhet. 

Like stort synes talentet for personinstruksjon. 
María Telón, som spiller Juana, har spilt i en kortfilm. 
Ut over det har ingen av de medvirkende noen skuespillererfaring. 
Likevel er her ikke en eneste unote å spore; bare en følelse av autentisitet og voldsomt nærvær, særlig fra hovedrolleinnehaver María Mercedes Coroy. 

«Hva ligger bak vulkanen», spør Maria. 

«Kulde», sier moren. 
Svaret er nok forankret i det isolerte samfunnets tradisjonelle forestillinger, men skal vise seg å ha en langt videre betydning. 
Det er også her «Ixcanul» går fra å være en vakker, poetisk film, til å bli en smertefull, politisk film som må sees i lys av imperialsimens mange avskygninger — fra conquistadorenes kolonialisering til nåtidens globale handel. 
Blant annet med kaffe. 
Og mennesker. 
Guatemala har en lang, stygg historie med menneskehandel og bortføring av småbarn med tanke på utenlandsadopsjon. 
En geskjeft filmen tar for seg, direkte og brutalt. 
",1
"Hvem kan hjelpe Dory å finne veien hjem?
Oppfølgeren til «Oppdrag Nemo» er vellaget og underholdende, men treffer ikke hjerteroten like hardt. 

Tretten år er gått siden den vesle klovnefisken Nemo tok publikums hjerter med storm. 
Men folk lot seg også sjarmere av Dory og hennes manglende korttidshukommelse. 

Nå får vi hennes historie. 
Den er, i praksis, en variasjon over Leonard Cohens tekstlinje 
«I can't forget but 
I don't remember what». 

Da Disney/Pixar for fire år siden sendte ut en oppgradert 3D-versjon av «Oppdrag Nemo», var det trolig for å drive oppkjøring til oppfølgeren. 
Samt å melke megasuksessen for enda noen kroner. 
«Oppdrag Dory» smaker litt av samme lyst til å surfe på suksess. 

Ikke at filmen er dårlig. 
Den er spennende nok, og med et fint integrert budskap om vågemot og samhold, og om viktigheten av å anerkjenne og bruke egne ressurser, selv om det man har av feil og mangler synes stort. 

Teknisk holder filmen suveren kvalitet. 
I noen sekvenser ses Dory som en nesten selvlysende liten prikk i det enorme havet. 
Bildet er ikke bare uendelig vakkert, det fanger helt presist alt som er særegent med henne. 
Ensomheten, hjemløsheten — og det fryktelige tomrommet som oppstår i hodet hennes når hun prøver å huske hva hun har glemt. 

Da jeg så nyversjonen av «Oppdrag Nemo», slo det meg at den i ettertid fremstår som en foregangsfilm i det som ble en trend: filmer om omsorgsfulle, bekymrede og handlekraftige fedre. 

Også nå er pappa Marlin hjertelig til stede, nydelig stemmegitt av Trond-Viggo Torgersen, og med Nemo ved sin side. 
Sammen stiller de solidarisk opp når Dory prøver å nøste seg tilbake til stedet og foreldrene hun en gang for lenge siden rotet seg bort fra. 

Underveis dukker de underligste medhjelpere opp. 
En kokko fugl og en nærsynt hai, og — ikke minst - blekkspruten Hans, med syv armer og en kameleonsk evne til å gå i ett med omgivelsene. 
Han står for mesteparten av moroen. 

Og så får vi svaret på hvorfor Dory kan snakke hvalsk . 

Filmen er ikke fullt så skummel som «Oppdrag Nemo» kunne være i støytene. 
Men den treffer heller ikke hjerte og intellekt med samme kraft. 
En grunn kan være litt for høye forventninger, en annen at vi med årene er blitt grundig bortskjemt på animasjonsfronten. 
«Oppdrag Dory» mangler vågemotet og den kunstneriske oppfinnsomheten og originaliteten som preger «Nemo» og de beste filmene som kom før og etter, som «Toy Story»-trilogien, «WALL-E», «Se opp!» og «Innsiden ut». 

«Dory» er skåret over en velkjent lest , der familien utgjør kjerneverdien filmen samler seg om. 
Det gjorde for så vidt også «Nemo», men der var tap og tragedie en integrert del av historien. 
Det aspektet er borte nå, noe som gir «Operasjon Dory» et mer polert og tradisjonelt preg, med en formel — som etter dusinvis med filmer i samme gate - føles forslitt og kalkulert i sitt forsøk på å treffe emosjonelt. 

Der «Nemo» hadde hele det åpne og uforutsigbare havet å spille på, foregår mye av filmen denne gangen i rør, akvarier og basseng på det marine rehabiliteringssenteret Marine Life Institute i California. 
Det gjør at filmen visuelt ikke får samme dybde og sug som forgjengeren. 

Men de norske omsetterne viser kreativitet når de her bruker fjellklatrer og ekspedisjonsfarer Cecilie Skog som erstatning for Sigourney Weaver, kjent blant annet som aktivist mot bunntråling. 

Pixars vane tro følger det med en liten forfilm, denne gang om Piper, en måkeunge som lærer å finne mat. 
Bedårende, teknisk utsøkt og med en helt annen og mer moderne strek, blir den paradoksalt nok en bekreftelse på hva som mangler av nyskapning i «Operasjon Dory». 
",1
"Hårete og gåtefull
Basert på Erik Fosnes Hansens roman er «Løvekvinnen» blitt en vellaget, men tradisjonell fortelling om annerledeshet. 

Gitt at boken lå både høyt og lenge på salgslistene da den kom i 2006, vil mange ha et nært forhold til den fascinerende kvinneskikkelsen som ble født med kroppen dekket av hår, i 1912. 
Det kan være en fordel, for i Vibeke Idsøes filmversjon sliter jeg tidvis med å få tak på henne. 

Å gjøre henne såpass lukket , gåtefull og vanskelig å lese kan være et bevisst valg fra regissøren, for å understreke isolasjonen hun ble holdt i, i en samtid da det skulle mindre til enn en pelskledd kropp for å fremstå som avviker. 
Men det svekker innsikten i hennes psyke, utvikling og intellektuelle evner, der hun viser en særlig begavelse for matematikk. 

Det talentet synes å åpenbare seg for henne når faren stenger henne inne i et kott som straff for oppsetsighet. 
Hun ser tall og formler virvle i støvkornene. 
Et for så vidt godt bilde på forestillingsevnen hun må ha utviklet i sin ensomhet, og et bidrag til det lille snevet av norsk magisk realisme som ligger over denne ellers realistiske fortellingen. 

Men jeg savner å komme tettere på en intellektuell kraft som åpenbart er der, men som langt på vei blir en ytre påstand demonstrert gjennom Evas fortellerstemme, og i en slutt som går ut over romanens rammer. 
Der Fosnes Hansen indikerer at Eva finner en form for frigjøring, eller trygghet, blant likesinnede i et av datidens omreisende «freak show», dikter Idsøe skjebnen hennes ett hakk videre. 

Når også mye av tidsånden Fosnes Hansen skildrer forsvinner i overgangen til film, blir Evas oppveksthistorie i bunn og grunn redusert til en relativt ordinær fortelling om annerledeshet, ensomhet og isolasjon, pakket inn i den ekstraordinære rammen av sykdommen hypertrikose. 
Det er synd, for det er den fortellingen som opptar mesteparten av filmen. 
Evas tid på sirkus og etterpå virker umiddelbart langt mer interessant, med større mulighet for å undersøke annerledeshet i en mer original og sammensatt ramme. 
I stedet fares dette over med en harelabb som gjør at filmen mot slutten flater ut og mer blir en hastig oppsummering av «hvordan det gikk». 

Aurora Lindseth-Løkka, Mathilde T.H. Storm og Ida Ursin-Holm spiller Eva Arctander på ulike alderstrinn, med bemerkelsesverdig portrettlikhet og den krevende oppgaven å måtte uttrykke mye med blikket. 
De gjør en fin jobb. 

Ellers legger Idsøe seg ganske tett opp til Fosnes Hansens omstendelige stil. 
Det gir en film som stamper litt i sin gammelmodige og tradisjonelle form, men som får liv hver gang Eva opponerer — og når Kjersti Tveterås viser seg på lerretet. 

Tveterås spiller Hannah, tjenestepiken som i praksis oppfostrer den morløse jenten som faren sliter med å akseptere. 
Hun har ikke bare en naturlig tilstedeværelse og spillestil, hun former en flott kontrast til Rolf Lassgårds stengte farsskikkelse, og tegner et nærværende og varmt portrett av en kvinne som også bærer på en stor begavelse; evnen til omsorg og til å forstå barnets behov og rettigheter. 

Forholdet mellom Hannah og Eva er det som beveger mest, i en film som rører og opprører innimellom, samtidig som den vipper hårfint mot en sentimentalitet som får litt for mye drahjelp fra Uno Helmerssons insisterende musikk. 

Noen av bokens skikkelser, som kantor Swammerdamm og redaktør Jahnn, står igjen som litt hastig rissede skisser. 
Men teknisk er «Løvekvinnen» en vellaget film, der mye vekt er lagt på å skape scenografisk og miljømessig troverdighet. 

«Løvekvinnen» åpner filmfestivalen i Haugesund i dag, og får ordinær kinopremiere 26. august. 
",1
"Spissformulert om Sveriges ubotelige ensomhet
Det er et stort tomrom i denne dokumentaren om den svenske velferdsstaten. 
Og det handler ikke om de ødslige korridorene i forstedenes bomaskiner. 

I «Where To Invade Next» dro den amerikanske dokumentarfilmskaperen Michael Moore til Europa og Skandinavia for å overbevise sine landsmenn om velferdsstatens fortreffelighet. 

I «The Swedish Theory of Love» spør svensk-italienske Erik Gandini om velferdsstaten har en pris. 

Skjønt spør og spør. 
Gandini konstaterer. 
Begge filmskaperne finner akkurat det de leter etter. 

Gandinis utgangspunkt er det de svenske sosialdemokratenes program for familiepolitikk fra 1972. 
Det slår fast at hvert menneske skal behandles som et selvstendig individ, og at relasjoner mellom voksne skal basere seg på kjærlighet, ikke økonomisk avhengighet. 
Resultatet ble en storstilt utbygging av blant annet barnehager og eldreomsorg. 

Samt — ifølge Gandini - en gjennomgående, individuell ensomhet og sosial fremmedgjøring. 

Ingen land i verden har flere mennesker som bor alene. 
Hver fjerde svenske som dør på sykehus, har verken familie eller venner rundt seg. 
Det er en statistikk som gir grunn til bekymring, og som Gandini bruker for alt den er verdt. 
Det er også omtrent den eneste statistikken han viser til. 

Mye kan sies om metodikken i målinger av livskvalitet og lykke. 
Men det er et faktum at Sverige kom på femteplass på Legatum Prosperity Index — som måler livskvaliteten i alle verdens land - og rangerer som nummer 26 på den globale lykkeindeks. 
Det nevnes ikke. 
Det passer ikke inn i Gandinis fortelling. 

Hans fortelling består av menn redusert til ensomt onanerende spermdonorer for kvinner som vil ha barn, men ikke mann; mennesker som ligger døde i ukevis før noe finner dem, et folk som vil ha korte svar på knappe spørsmål og ingen lange samtaler, og et geografisk landskap tømt for folk. 

Gandini vender stadig tilbake til dvelende opptak av golde bomaskinblokker og tomme, ødslige korridorer med stengte, navnløse dører. 

Men det finnes et annet, større tomrom her: 
Mangelen på sosial samhandling. 
For hvis nesten halvparten av alle voksne svensker lever alene, må nødvendigvis resten leve i en eller annen form for fellesskap. 
Men her er ingen kollektiver av noe slag. 
Ikke en eneste familie bestående av foreldre og barn. 
Her er ingen venneflokker, bortsett fra drikkende og jublende avgangselever fra videregående, og en gjeng nyhippier. 
Sistnevnte skal jeg komme tilbake til. 

I dette svartmalte Sverige er enslig synonymt med ensom. 

Gandinis dokumentar er ikke uten underholdningsverdi. 
Som motsats til Medelsvenssons kjærlighetsløse elendighet har han altså funnet disse unge nyhippiene som bedriver ømt kroppsføleri i et idyllisk skogbryn. 
En av dem hevder at trygghet kan gjøre mennesker ulykkelige. 
Han har trolig svært liten erfaring med hva utrygghet kan gjøre med folk. 

En annen motsats er en svensk-dansk kirur g som har funnet lykken og samholdet i Etiopia. 
Blant de medisinske redskapene han bruker inngår sykkelspiler, slangeklemmer og drill fra Clas Ohlson. 
Det, og sykdommene og skadene han behandler, hadde fortjent en egen dokumentar. 
Men som sannhetsvitne for Gandinis påstand om åndelig kulde og nød i Sverige, bidrar også han kun med anekdotiske bevis, i tillegg til den kjente, eksotiserende stereotypien om fattige, men varmhjertede og lykkelige afrikanere. 

Også velferdsstaten generelt og det svenske samfunnet spesielt skal og må underlegges kritikk og diskusjon. 
Men da er det kanskje ikke så lurt å hoppe bukk over en rekke kompliserte og kompliserende faktorer som har påvirket det svenske samfunnet de siste 40 årene. 
Spissformuleringer hjelper kanskje for å dra opp noen problemstillinger. 
Men når spissformuleringene blir generelle, forenklede, udokumenterte og utflytende, blir de lite opplysende og veldig lette å avfeie. 
",0
"«The Lobster» - fabelaktig samfunnssatire
Menneskelige relasjoner og sosiale konstruksjoner legges under forstørrelsesglasset i det som trolig er høstens mest originale film. 

«To må man være om livet skal lykkes» heter det i Henriette Rantzaus dikt, ofte sitert i bryllup og som idé tatt ut i det ekstreme i Yorgos Lanthimos første engelskspråklige film. 

«The Lobster» skildrer et samfunn der følelsesmessige faktorer som kjærlighet, tiltrekning og glede synes totalt fraværende, men hvor det like fullt er kriminelt å være enslig. 
Så når arkitekten David blir skilt etter 12 års ekteskap, skysses han til et hotell ute på landsbygden. 
Her må han finne en partner innen 45 dager. 
Lykkes han ikke, forvandles han til et dyr. 
Han kan selv velge hvilket, og lander på hummer. 
Derav filmens tittel. 

I «Dogtooth», Yorgos Lanthimos’ forrige film på norske kinoer (2010), møtte vi en etter aller kunstens regler dysfunksjonell familie. 
De som så den, vil gjenkjenne grekerens evne til å dybdebore i og forstørre sosiale regler og konstruksjoner slik at de fremstår både surrealistiske og abnorme, men likevel med en nærmest krystallklar logikk innenfor filmens univers. 

Tematikken videreføres på sett og vis i «The Lobster», og vris og vrenges på. 
Vil man, kan man godt legge nettsjekkesteder som Tinder og Match.com til grunn for Lanthimos vittige nålestikk rundt hva som danner grunnlag for parforhold. 
Men også relasjoner som oppstår på mer tradisjonelt, eller gammeldags vis, baserer seg ofte på ideen om at felles interesser og visse personlighetsmessige likheter er viktig. 
«Bill.mrk.: 
Turer i skog og mark», som det gjerne het i tidligere tiders kontaktannonser. 

Men der man i slike sammenhenger helst reklamerer med sine antatt attraktive egenskaper og interesser, fremholder Lanthimos skavankene som indisium for et lykkelig samliv. 
Nærsynthet, eller en felles tendens til å blø neseblod. 
Alt mens han lar skuespillerne rendyrke en mekanisk, lidenskapsløs talemåte full av høflige konvensjoner og fraser. 
Servert med et gravalvor som både legger alen til filmens satiriske vidd og får frem en tidvis rørende menneskelighet i disse figurene som synes så fremmedgjorte for sine indre og dypere lengsler og behov. 

I all sin makeløse uforutsigbarhet er «The Lobster» en type film man virkelig bør vite minst mulig om før man ser den. 
La det bare være sagt at det eksisterer et parallellsamfunn av enslige, de lever lovløst i skogen og jaktes på av hotellets ufrivillige gjester i spill som kan forlenge gjestenes nådetid før dyrehammen tar dem. 
De ensliges leder spilles av formidable Léa Seydoux og justisen er minst like nådeløs som på hotellet, der direktøren spilles av like formidable Olivia Colman. 
Forskjellen er bare at i denne odde «Sherwoodskogen» er alle forsøk på flørt og pardannelse forbudt. 

Alle så nær som David er navnløse, alle defineres av sine roller eller av særtrekk de måtte ha. 
En halter (Ben Whishaw), en lesper (John C. Reilly), en elsker smørkjeks (Ashley Jensen), en annen er fullstendig hjerteløs (Angeliki Papoulia). 

Colin Farrells antihelt 
David er nærmest marinert i sårbar, massiv og passiv resignasjon, like ned til det verkende punktet på ryggen som han aldri når med sin daglige dose Tigerbalsam. 

Ut av denne bistre virkeligheten gror så en irregulær og bemerkelsesverdig kjærlighetshistorie frem. 
Bare for å ha nevnt det, i fall du syntes opplegget hørtes vel dystopisk ut. 

Der «Dogtooth» var ubehagelig og urovekkende, er «The Lobster» langt mer løssluppen innenfor sine ellers svært strenge filmatiske rammer. 
Som satirisk fabel erter den godt med sosiale konvensjoner og vår hang til å kategorisere både hverandre og våre relasjoner. 
Samtidig kjæler den — kanskje - med ideen om «blind kjærlighet». 
Skjønt hvem vet. 
Dette er en film som beveger seg godt utenfor allfarvei, og som har rom for mange tolkninger. 
",1
"Den brysomme mannen
Ettersom gåten Bourne er løst, svarer filmskaperne med å sette ham inn i Den virkelige verdens fortredeligheter. 
Strategien lykkes bare delvis. 

Da Jason Bourne dukket opp i 2002 var han alt det James Bond ikke (lenger) var: barsk, rask, introspektiv og mystisk. 
Der Bond var sur melk som hadde overskredet sin holdbarhetsdato, var Bourne à jour — i synk med tidens strømninger. 
I tillegg hadde han sjel. 
Der Bond gled gjennom verden og møtte enhver hindring med et avvæpnende flir, et blunk eller en kvikkhet, slet Bourne både med hukommelsestap, akutt meningsbegjær og det som verre er. 
Hvem var han? 
Og hvordan hang alt sammen? 
«Treadstone»? 

Disse spørsmålene utgjorde drivkraften i de første tre Bourne-filmene (2002-2007), en fullendt actiontrilogi som Matt Damon alltid vil stå i gjeld til (før Bourne-jobben holdt han på å spolere hele karrieren med kalkunene «All the Pretty Horses«og «The Legend of Bagger Vance«). 

Snaue ti år senere er situasjonen litt snudd på hodet. 
Bond har fått skitt på fingrene og blitt kul igjen, det flemingske trusselbildet (Russland) virker ikke like passé lenger, og Carrie Mathison (Claire Danes) i «Homeland» har tatt den frynsete, hodepineplagede agenten til sin logiske ende. 
Hvilket gjør boltringsrommet til Bourne - nå med hukommelsen på plass - atskillig mindre. 

Så hvordan kickstarte en filmfranchise på nytt (altfor innbringende til å avslutte)? 
Film nummer fire, enkelt kalt «Jason Bourne», har følgende løsning i ermet: 
«remembering everything doesn’t mean you know everything». 
Ordene kommer fra Nicky Parsons (Julia Stiles), Bournes allierte og av og på-love interest, som trekker ham ut av skyggenes dal når hun hacker CIA («this could be worse than Snowden«). 
Det er opplagt at de siste årene ikke har vært vennlige med Bourne. 
Idet vi møter ham, livnærer han seg som inkognito slåsskjempe i grensetraktene mellom Albania og Hellas. 

Nickys Aten-rendezvous med Bourne dukker opp på radaren til CIA-sjef Robert Dewey (Tommy Lee Jones) som umiddelbart ser sitt snitt til å kvitte seg med den brysomme Bourne, hvis kjennskap til hemmelige CIA-program ikke tåler dagens lys. 
En over gjennomsnittet motivert hit-man, som bebreider Bourne for to års torturfangenskap i Syria, blir satt på jobben. 

Deweys underordnede, den unge, fremadstormende Heather Lee (Alicia Vikander), kommer fra en litt annen skole og foreslår at de i stedet henter Bourne inn - i live. 
Kanskje det fremdeles er mulig å appellere til fedrelandsvennen Bourne? 

På den måten settes flere tidsriktige temaer i spill, knyttet til patriotisme, overvåkingssamfunnet, krigen mot terror, gjeldskrisen i Hellas, whistleblowing og regler for tjenestevei. 

I tillegg møter vi Aaron Kalloor (Riz Ahmed), en Silicon Valley-basert SoMe-entreprenør i Mark Zuckerberg-tradisjonen (og en dæsj Steve Jobs) som etter alt å dømme forsyner CIA med brukerdata som går langt utover fullmaktene nedfelt i personvernbestemmelsene. 
Slik utstyres «Jason Bourne», kanskje litt insisterende, med enda en 2016-markør. 

Den eneste som synes orientert mot fortiden er hovedpersonen selv, som forsøker å komme til bunns i hvem som drepte faren hans på nittitallet. 
Visst husker han attentatet, men igjen: 
«remembering everything doesn’t mean you know everything». 
Som Bourne erkjenner: 
Det hjelper ikke å ha alle puslespillbrikkene, om du ikke vet hvordan du skal sette dem sammen. 

En innsikt som også slår litt tilbake på filmen. 
Alle de riktige elementene er der: 
En ajourført spionthriller med sammensvergelser, upåklagelige actionsekvenser, trykkende atmosfære, Greengrass-vinglete kamera, oppdatert, geopolitisk bakteppe og biljakter i trange, historiske bysentrum (pluss Las Vegas). 
Legg til verdens mest likandes fyr, Matt Damon, undertiden like mutt som Clint Eastwood i en spagettiwestern. 
Men hva gjør vel det - sjelen er ikke en pratsom ting. 

Like fullt er det - for første gang i Bourne-serien - tegn på utmattelse. 
Som om Damon og regissør Greengrass jager mer enn de fanger tidsånden. 
",1
"Enkefrue i Jane Austen-land
Jane Austen-purister vil muligens ikke bifalle denne versjonen av en av forfatterens tidligste verk. 
Vi andre kan bare more oss. 

Det er en vidunderlig dobbelthet i Kate Beckinsales portrett av lady Susan Vernon. 
Som nyslått enkefrue og mor til en gifteferdig datter, må hun som ikke-formuende sno seg som best hun kan i den patriarkalske 1700-tallssosieteten. 
Og er det noe hun virkelig kan, så er det å sno seg. 

Det gjør henne, på den ene siden, til et skikkelig hespetre, en utspekulert manipulator som effektivt og ustanselig meler sin egen kake. 
På den andre siden kan man ikke annet enn å smått beundre de fiffige manøvrene hun foretar. 

For ærlig talt: 
Hvilke andre muligheter har hun annet enn å utnytte sitt blendende utseende, sin sofistikerte væremåte og smarte, om enn intrigante hode? 
Vi snakker om en tid da kvinner av hennes klasse var totalt avhengige av enten slekten, eller av å gifte seg til underhold og opprettholdelse av rang. 
Hele konseptet er i bunn og grunn dypt tragisk. 
Men regissør og manusforfatter Whit Stillman lager elegant sosial satire av elendigheten. 

Jane Austen skrev trolig den korte brevromanen «Lady Susan» rundt 1790, men utga den aldri selv. 
Den utkom først i 1871, mer enn 50 år etter forfatterens død, og regnes av kjennere for en heller uferdig, eller uavsluttet roman. 

Whit Stillman har både gjort historien ferdig og utvidet den litt, og boltrer seg i et landskap han gjennom en liten, men sofistikert samling komedier har gjort til et slags særmerke: kvinner, sosiale konvensjoner og kostymer. 
Jane Austen passer med andre ord denne amerikaneren som hånd i hanske. 

En av figurene han har innført er sir James Martin (Tom Bennett), en mann så hjernedød at han rent ut blir sjarmerende, for å parafrasere lady Susans beskrivelse. 
I Austens konvensjonsstyrte sosiale miljø er han en elefant i et krystallhus; for filmen blir han et kledelig og knallvittig stilbrudd som Stillman heldigvis vet å ikke overforbruke. 

Rundt lady Susan Vernon finner vi et persongalleri som gjør at «Love & Friendship» hadde gjort seg som miniserie på TV. 
Stillman hjelper oss å holde styr på dem via vignettaktige introduksjoner der de presenteres ved navn og korte karakteristikker. 
Men mange av dem er knapt å se på lerretet, og kunne fint fått litt mer spilletid. 
Det gjelder særlig Stephen Fry i rollen som Mr. Johnson, gift med Lady Susans nære venninne Alicia. 

Men alt i alt er dette en liten nytelse, der deilige dialoger og utsøkte kostymer går opp i en høyere enhet, akkompagnert av elegant, tidsriktig musikk. 
",1
"Huset med det rare i
Du vil ikke tro hvordan Thomas Vinterberg tenker seg et bokollektiv på syttitallet. 

«Kollektivet» er en forrædersk filmtittel. 
Thomas Vinterbergs siste film kretser riktignok rundt et dansk bokollektiv på syttitallet, men strengt tatt handler den bare om to av dem som bor der — Erik (Ulrich Thomsen) og Anna (Trine Dyrholm). 

Resten av ensemblet forblir statister i dette foreldreparets kjærlighetsdrama. 
Etter hvert går også Erik i ett med tapetet. 
Da kan selv ikke en opplagt Trine Dyrholm redde stumpene. 

Men la oss ta det fra begynnelsen. 
Erik foreleser i «rasjonell arkitektur» og overtar det gigantiske barndomshjemmet da faren dør. 
Ettersom han har et «rasjonelt» blikk på det meste, nærer han ingen spesiell affeksjon verken for faren (ingen grunn til å si «kondolerer», avbryter han megleren) eller husets patina. 
Han ønsker derfor bare å kvitte seg med hele bygningen, som uansett er for stor for deres lille familie. 

Anna og deres 14 år gamle datter Freja (Martha Sofie Wallstrom Hansen) har imidlertid en idé. 
Hva om vi inviterer kreti og pleti til å bo her sammen oss? 
Motivasjonen er dels økonomisk (oppvarmingen er kostbar) og dels … tja, hva? 

For allerede her er det ting som begynner å skurre. 
Hva er det som gjør at Anna, som til daglig er berømt nyhetsoppleser i fjernsynet, ønsker å flytte sammen med en tilfeldig sammenrasket gjeng med, kremt, noe varierende betalingsevne? 
Og hvorfor i alle dager går fornuftens røst Erik, som først protesterer, med på det? 

Handler det om politikk? 
Ideologi? 
Dugnadsånd? 
Eventyrlyst? 
Tomhet i sjelen? 
I stedet for å antyde noen svar, lener Vinterberg seg på slappe historiske sjablonger. 
Som for å si: 
Kjære seer, vi snakker om syttitallet her! 
Du vil ikke tro hva folk drev med på den tiden! 

Nå er riktignok fortiden et eksotisk sted, men var det sånn? 
At vilt fremmede mennesker rett som det var flyttet sammen i bokollektiv, på tvers av alle sosioøkonomiske skiller? 
Nei, selvfølgelig ikke. 
Og de som faktisk flyttet sammen, gjorde det fordi de delte et sett verdier og ideer om Det gode liv. 

Kort tid senere inviterer Erik også sin nye elskerinne, den unge arkitektstudinen Mona, til å bo i dette bokollektivet. 
Til hvilket Anna har å si: 
Ja, klart hun kan bo her. 
Det er jo ikke sånn at jeg eier deg bare fordi vi har barn sammen og har delt seng i 15 år. 
Jeg kan flytte inn på et mindre værelse, så kan du og Mona teste ut nye stillinger uten min distraksjon. 

Igjen blir vi altså forevist et helt vanvittig scenario som vi seere liksom skal akseptere fordi at … vel, i bakvendtland, eller syttitallet, der kan alt gå an. 

Om «Kollektivet» ga seg ut for å være satire, et karikert blikk på syttitallets sosiale eksperimenter, kunne dette saktens fungert. 

Denne like deler harselerende og godmodige tonen er som kjent skapt for stor komedie. 
Bare tenk på «70-tallskameratene» i Lille Lørdag. 
Eller «Tillsammans» (2000) av Lukas Moodysson, der det samme trekantdramaet utfolder seg. 
Og der den forsøksvis undertrykte sjalusien til slutt slår tilbake med alt annet enn «falsk» og «borgerlig» styrke. 

Her havner i stedet «Kollektivet» i en uheldig skvis. 
Filmens komiske potensial er også det som begrenser den som drama, da alt sammen hviler på et sett forutsetninger den engang ikke prøver å gjøre rede for: 
Hvorfor i alle dager flytter disse menneskene sammen? 
Hvorfor i alle dager skal Anna finne seg i å dele bord og husholdning med mannens elskerinne? 

Og for å få dette kråkereiret av en film til å henge sammen i et noenlunde hele, nøyer regissør Vinterberg seg altså med å si: 
Syttitallet, ass! 
Hva gir du meg? 

I tillegg har han et annet kort i ermet, ett jeg vil kalle «følelsesmessig utpressing». 
Stikkord: en liten guttunge med hjertefeil. 
",0
"Skjønnheten og udyret
Glitter, gullmaling og blod. 
Nicolas Winding Refn setter modellbransjen inn i en uhyggelig, morbid ramme. 

«Skjønnhet er ikke alt, skjønnhet er det eneste», uttaler en av motemogulene i «The Neon Demon», i en smått parodisk monolog om ungdom, uskyld og «naturlig skjønnhet» («den mest verdifulle valutaen i hele verden», må vite). 
Modellbransjen er fæle greier, hva? 
En industri som livnærer seg på å suge kraften ut av unge jenter, og som deretter spytter dem ut igjen, noen uhelbredelige spiseforstyrrelser og kokainvaner senere. 
Fysj! 

Gammelt nytt? 
Ja, men så har da regissør Nicolas Winding Refn også en del andre ting på hjertet, når han retter et satirisk blikk mot catwalken i Los Angeles. 
Så før leseren gjør seg opp feil tanker: 
«The Neon Demon» — med sine innslag av nekrofili, horror, pedofili og kannibalisme - er mer Bret Easton Ellis enn «Zoolander 3». 
Mer enn «oppgjør med skjønnhetshysteriet», spør den: 
«Hva er egentlig skjønnhet?». 

Det hele presentert i et stilisert uttrykk vi etter hvert kan kalle winding-refnsk. 
De som har sett «Drive» eller «Only God Forgives» vil vite hva jeg mener; et karikert, skrekkinngytende bildespråk i tradisjonen etter Lynch, Cronenberg og Kubrick. 
Også musikken, ved Cliff Martinez, er den samme: dyster, pulserende og synthbasert. 

Filmens omdreiningspunkt er 16 år gamle Jesse (Elle Fanning), som dukker opp i storbyen for å prøve lykken som modell. 
Takket være et uskyldsrent oppsyn og sin «erotiske autentisitet» får hun umiddelbart adgang til de innerste sirkler. 
Til stor irritasjon fra andre jenter i bransjen, som ikke glir like ubesværet oppover i systemet. 
Slik introduseres også et gjennomgående sjalusimotiv. 

Ikke dermed sagt at mannfolkene er noe hyggeligere. 
Med unntak av en beiler som virker sympatisk nok, støter Jesse på den ene selvforelskede jævelen etter den andre. 
Blant annet en bobestyrer i form av Keanu Reeves. 
Etter hvert setter de ublide omgivelsene også sitt preg på Jesse, som — symbolisert ved en løpsk puma - «mister» noe av sin jomfruelige uskyld. 

Det etterlatte inntrykket er likevel litt som en mager modellunsj. 
Litt kalorifattig. 
Var dette alt? 
",1
"Et umake par
Presis syttitallskoloritt og velanrettet slapstick i krimkomedie med Russell Crowe og Ryan Gosling. 

Luften i Los Angeles på slutten av syttitallet var sørgelige greier. 
En kvelende eksoshette som får giftlokket på Danmarks plass til å fortone seg som en uskyldig liten hostekule. 

Dette er det klimatiske bakteppet for krimkomedien «The Nice Guys», der privatdetektiv Holland March (Ryan Gosling) og pengeinnkrever Jackson Healy (Russell Crowe) starter som uvenner men allieres i møte med en konspirasjon som går hele veien — du gjettet det! - til topps. 
Året er 1977, med alt det innebærer av skjortekrager, forurensende bilmotorer og høyt buksefeste. 

På veien støter det umake paret på pornoskuespillere (som insisterer på at de driver med «eksperimentell film»), rømlinger, ren luft-aksjonister, Earth, Wind & Fire, representanter for bilindustrien, hit-mannen «John Boy» og svaksynte tanter som nekter å akseptere at niesen er død. 
Og vindusruter. 
På et tidspunkt mistet jeg tellingen over hvor mange vindusruter som knuste når noen ble kastet gjennom dem. 

Regissør Shane Black («Dødelig våpen», «Kiss Kiss Bang Bang», «Iron Man 3») blander som vanlig høyt og lavt. 
Ikke ulikt fjorårets «Inherent Vice» snakker vi om et velsmakende Los Angeles-brygg bestående av humleekstrakter fra «Starsky and Hutch», «Chinatown», «Black Dahlia», «Mulholland Drive» og «Boogie Nights». 
I tillegg peker «gjenbruken» av Kim Basinger ganske utvetydig i retning av «L.A. Confidential». 

Men der Vice-skaper Paul Thomas Anderson er en filmskaper som tar seg selv svært alvorlig og i nevnte film lastet skipet sitt litt for tungt, har Black en lettere tilnærming. 

Mye takket være Ryan Gosling, som har funnet frem sin indre Kramer og velter seg i slapstickhumor (toalettscenen!). 
Da får selv noe så heavy som far/datter-dynamikken i mors fravær et kledelig, lettfordøyelig skjær. 
(Et tilbakevendende Black-motiv han første gang introduserte i buddy cop-klassikeren «The Last Boy Scout» fra 1991). 

Og Russell Crowe? 
Det begynner å bli noen kilo siden «Gladiator» (2000), men boms— og brumlebassrollen (tenk «State of Play», 2009) kler ham vel så godt. 
I «The Nice Guys» er han så brummende, sårbar og nyskilt («marriage is buying a house for someone you hate») som bare en overvektig Crowe kan være. 

Skryt også til 14 år gamle Angourie Rice, som Hollands foretaksomme datter. 

Deler av plottet er litt keitete utlagt og kunne med fordel vært frisert litt i tuppene, men kompenseres av utlagte gullkorn langs hele ruten. 
Som når Gosling-karakteren går i rette med en som unnskylder seg med at han bare fulgte protokollen: 
«You know who else was just following orders? 
Hitler!». 
",1
"To som elsker hverandre
Moden, stilsikker og sanselig film der kjærligheten og kunsten møter hverandre som iscenesettelse, teater og utleverende selvbiografi. 
Og som levd liv. 

Så mye fint kan sies om Aasne Vaa Greibrokks bemerkelsesverdige langfilmdebut, at jeg begynner med det enkleste: 
Den er usedvanlig vakker. 
Ikke bare fordi deler av filmen utspiller seg i pastellfarget sommerlys på Sørlandet, med utsikt til Torungen fyr. 

Mest fordi den med varme og klokskap hegner om den dype kjærligheten som kan binde to mennesker sammen, trass skilsmisse, motsetninger, bitterhet og opplevelse av svik. 

«Alt det vakre» er på en og samme tid både renskåret og enkel, og kompleks. 
Filmen opererer på ulike like nivåer og metaplan, samtidig som den både utforsker og binder sammen skillet og likhetene mellom film og teater. 

Sarah og David er i begynnelsen av 50-årene. 
De har vært skilt i ti år. 
Nå er han syk, og ber henne komme til hytten ved Arendal for å bistå ham med et teaterstykke han skriver om dem. 

Hans karriere som suksessforfatter hviler på det. 
På det selvbiografiske, det han har skrevet om dem, om henne. 
I hvor stor grad har det skadet henne? 
Forholdet? 
I hvor stor grad har hun iscenesatt sitt liv for å gi ham litterært materiale? 

Stykket David skriver blir tre filmer i filmen, eller et teaterstykke i filmen, om du vil. 
En kjærlighetshistorie i fire akter. 
Et kammerspill med nåtiden som omdreiningspunkt og tre kapitler der seks skuespillere — blant andre Andrea Bræin Hovig og Kristoffer Joner - agerer Sarah og David på ulike stadier i forholdet, med ti års mellomrom, fra de er 24. 

Det er ikke bare en fiffig måte å anskueliggjøre det litterære, det sceniske og det personlig iscenesatte på. 

Fratrukket Sarah og Davids spesielle biografi, der vi aldri kan være helt sikre på hva som er sant og hva som er spill eller litterære overdrivelser, anskueliggjøres også allmenne trekk ved kjæresteri og ekteskap. 
I de ulike Sarah-ene og David-ene jeg ser på lerretet, kan jeg gjenkjenne trekk ved meg selv og mine egne forhold i ulke aldre og stadier. 
Det gir en film som trigger både sødmefull sårhet, ømhet og melankoli, understreket av Henrik Skrams vakre, minimalistiske musikk. 

Fascinerende er også Aasne Vaa Greibrokk og fotograf Torkel Riise Svensons lek med filmmediet og teaterscenens estetikk og visuelle aspekter. 

Tydeligst er dette i kapitelet om paret som 33-åringer. 
Inspirert av den svenske dramatikeren Lars Noréns stykke «München— Aten» foregår kapitelet i sin helhet på et tog gjennom Øst-Europa. 
Mens nåtidsscenene får dybde fra utsikten til hav og fyr, og liv gjennom kameraets glidende bevegelighet, er togsekvensen mer statisk, inneklemt, mens landskapet som glir forbi blir mer en flat kulisse. 

Greibrokk og Svenson gjør alt til film. 
Samtidig kunne alt i realiteten foregått på en dreiescene. 
Også nåtiden på hytten, der danske Ann Eleonora Jørgensen og svenske Magnus Krepper leverer nydelig spill. 

Hilde Susan Jægtnes' gode manus er skrevet i samarbeid med regissøren. 
Tematisk går filmen delvis inn i diskusjonen som oppsto etter Karl Ove Knausgårds utleverende «Min kamp», og får enda et metaaspekt ved delvis å foregå i fjæresteiner Knausgård kan ha lekt i som barn. 
Valg av innspillingssted kan selvsagt ha helt andre grunner, men jeg tviler på at filmskaperne ikke var seg dette nokså smilende bevisst. 

Til å være laget av en relativt ung filmskaper med bare to kortfilmer på CV-en, er «Alt det vakre» en moden film, både kunstnerisk og tematisk. 
Den bygger seg langsomt opp, stillfarent og poetisk. 
Den krever nærvær og ro. 
",1
"Lekker film om skitten virksomhet
Nok en gang er en bok av John le Carré blitt til en elegant og velfortalt film. 

Påsken kom med Susanne Biers sofistikerte «The Night Manager», vist på TV 2. 
Sommeren kommer med Susanna Whites «Our Kind of Traitor», som i sitt langt kortere format har noen av de samme elegante kvalitetene, uten sammenligning for øvrig. 

Skjønt likhetene er der. 
Begge handler om ganske vanlige, nokså kjekke menn som trekkes inn i en verden der ustyrtelig rikdom, korrupsjon, skuddermudder og voldsom død kokes sammen etter god, gammel le Carré-oppskrift. 

Der Bier innenfor miniseriens format kunne dykke dypere i figurer og historie, må White forholde seg til kinofilmens effektivitetskrav. 
Noe hun gjør med glans. 
Ta bare den lekre åpningssekvensen, der bildet av en muskuløs, mannlig ballettdanser i luftig svev kryssklippes med utvalgte publikummere og en møteseanse som både setter stemningen og presenterer noen av de sentrale aktørene. 
Først og fremst Dima. 

Klipp til et hotellrom i Marokko, der to andre, sentrale personer ligger i en hotellseng, men hvor vi fort aner at noe skurrer mellom dem. 

De to er ekteparet Perry og Gail. 
Han universitetslektor i britisk poesi, spilt med britisk finesse av en langhåret og ved første øyekast nesten ugjenkjennelig Ewan McGregor. 
Hun vellykket forsvarsadvokat, spilt av Naomie Harris (som spiller Moneypenny i Bond-filmen «Spectre«). 
To, skal det vise seg, svært likandes typer som begge utstråler en varme man svært sjelden ser i denne typen thrillere. 

Neste klipp: 
En luksusrestaurant der de to sitter alene ved et bord og ikke kan unngå å legge merke til en gruppe støyende, russiske menn med åpenbart mye penger. 
Og der er Dima igjen. 

Han viser seg å være hvitvasker for en russisk mafia. 

Både motstrebende og fascinert suges kanskje litt naive Perry inn i Dimas sfære og univers, med skeptiske Gail på slep og uten å ane hva som venter dem. 

Og nå må vi snakke om Stellan Skarsgård. 
Han spiller Dima, og den høyrøstede russeren kan saktens kalles en klisjé, men jeg elsker hvordan Skarsgård løfter ham ut av det lille spillerommet klisjeen tillater. 
Han gjør det ved hjelp av detaljer; en liten armbevegelse når hans kone hjelper ham med slipset, brå eksplosjoner, en odd blanding av hjertelighet, sinne og nyrik, ekstravagant vulgaritet, og med frustrasjon skrevet i hele fjeset. 

Og så er det Hector, Secret Service-agenten som etter hvert kommer inn i historien, spilt av Damian Lewis, perfekt castet som typisk tweed-brite med hornbriller, milevidt fra rollen hans som Brody i «Homeland». 
Også han med en agenda, og ikke nødvendigvis like likandes som Perry og Gail. 
Eller Olivia Colmans Angela Burr, hans nærmeste ekvivalent i «The Night Manager». 

Susanna White er blant annet kjent for TV-serien «Generation Kill», belønnet med tre Emmy-priser, og en Golden Globe-nominert fjernsynsversjon av Charlotte Brontës «Jane Eyre». 

Den lekre elegansen i nevnte åpningssekvens varsler regissørens sterke filmatiske klo, der hun ved hjelp av nærbilder, dimmede lys og andre effekter skaper nærmest visuelle hulrom som alene gjør filmen interessant å se på. 
En omhyggelig bruk av lys og mettede, gylne farger, særlig rødt, gir også filmen en særegen glød. 

Ikke bare det. 
Her er også rom for humor. 
Som når Gail møter de små tvillingjentene Dima har tatt til seg. 
I røde kjoler og hvite hatter opptrer de helt synkront, i en bitte liten perle av en scene. 

«Our Kind of Traitor« er ingen actionfylt thriller. 
I stedet etablerer den fra første stund en krypende, småparanoid stemning og lavintens spenning som holdes ved like hele veien. 
Også fordi man vet at Le Carré ikke alltid serverer en lykkelig slutt. 

Den første halvdelens høye standard holder ikke helt til slutt. 
Noe av elegansen fortaper seg blant annet i enkelte uelegante slåsskamper. 
Men det går ikke på bekostning av spenningen. 

Forfatterens politiske sinne er ikke like synlig her som i «The Night Manager», men den kommer til uttrykk, og historiens hensikt åpenbarer seg etter hvert. 
Den handler om at grådigheten ikke skyr noen midler. 
Blodpenger kan vaskes rene. 
Man behøver ikke ha kroppen full av mafia-tatoveringer for å være kjeltring. 
",1
"God morsdag, liksom
Det eneste denne filmen gir, er svar på et spørsmål du aldri har stilt: 
Hvordan Julia Roberts ser ut i gulrotfarget parykk. 

Garry Marshall lager kanskje Hollywoods mest anemiske filmer. 

Unntaket fins. 
«Frankie and Johnny» fra 1991; en nydelig hverdagshistorie der Al Pacino spiller nylig løslatt fengselsfugl som får jobb som kokk på en kafé der Frankie (Michelle Pfeiffer) serverer. 

Før det hadde han pangsuksess med «Pretty Woman», en film ufattelig mange elsker og jeg virkelig ikke kan fordra. 
Han tok Julia Roberts med seg over i «Runaway Bride», og har siden kokt tynn suppe på filmer der merkedager står i sentrum. 
«New Year's Eve», «Valentine's Day», og nå morsdag, der Roberts igjen dukker opp, denne gangen som vellykket vertinne for et TV-salgsshow og forfatter av selvhjelpsbøker. 

Det går altså i mødre. 
Én er død og én er skilt. 

En vet ikke hvem hun selv er fordi hun aldri har møtt sin biologiske mor. 

To er søstre, hvorav den ene gift med en mann av indisk opphav, den andre med en kvinne; dette for at deres egen mor skal få anledning til å ta et oppgjør med egne fordommer. 
Men hoisann! 
Selvskudd i foten! 
Hvem er egentlig mest fordomsfull her? 
Filmskaperne eller trailerparkforeldrene fra Texas? 

Fire idémakere og manusforfattere har vært i sving, og det merkes i et overdådig overskudd på skrivebordskonstruerte problemstillinger og situasjoner, hver og en like kunstig utstudert og grunn, oppbrukt og utdatert etter å ha resirkulert seg gjennom de siste fire tiårenes situasjonskomedier. 

Ikke en eneste vits er til å le av. 

Alle idémakerne synes å ha insistert på at akkurat deres festlige/romantiske/«elleville«/«rørende» påfunn skulle være med, ingen konsulent har satt foten ned, så her kommer påhitt og tildragelser seilende fra øst og vest, nord og sør, for å ende i en film som ikke bare er dryppende sentimental og ulidelig pinlig på én og samme tid, men som også er uendelig lang. 
Nesten to timer. 
Det føles som 12. 

Jennifer Aniston og Kate Hudson er kanskje ikke guds gave til skuespillerkunsten, men de kan bedre enn det de får vist her, og fortjener bedre. 
Det samme gjør verdens mødre. 

Apropos Julia Roberts parykk: 
Du kan ha sett henne med den før. 
Det skal visstnok være samme parykken som hun brukte i filmen som utgjør filmen-i-filmen i «Notting Hill», og den er stygg som juling. 
",0
"«Spider Man:Homecoming» er en av årets beste superheltfilmer 

Filmen er vellykket fordi det er en god film om mennesket Peter Parker, ikke superhelten «Spider-Man». 

Et lite triks som ofte gjør det enklere å se hvordan noen filmer fungerer bedre enn andre, er å spørre: 
Er historien i filmen noe som skjer med hovedpersonene, eller konsekvenser av valgene de selv tar? 
Denne nyansen kan utgjøre stor forskjell, og hvis du ser en film mangle driv, er det ofte fordi hovedpersonene ikke er de som driver handlingen. 

I «Spider-Man: 
Homecoming» er det heldigvis hovedpersonene som driver handlingen. 
Peter Parker (sjarmerende spilt av Tom Holland) er en anonym tenåring, men når han ikke gjør lekser er han derimot selveste «Edderkoppen», en superhelt i liten skala. 

Filmen starter med at byggentreprenøren Adrian Toomes (Michael Keaton) blir ydmyket og havner i en desperat økonomisk situasjon etter at regjeringen legger ned bedriften hans. 
Du husker kanskje at romvesener for en tid tilbake invaderte New York (i 2012-filmen «Avengers», her gjelder det å følge med) og det lille selskapet til Toomes ble hyret inn for å rydde opp – bokstavelig talt. 
Men så får milliardæren Tony Stark (Robert Downey Jr.) monopol på dette lukrative arbeidet. 
Toomes ønsker hevn, stjeler derfor noe av den utenomjordiske teknologien og ender opp som våpenhandler på det svarte markedet. 

Noen år senere venter Parker på å bli kontaktet igjen etter å ha hjulpet Stark i 2016-filmen «Captain America: Civil War» (her gjelder det å følge med). 

Men i mellomtiden må tenåringen nøye seg med å stanse småkriminalitet i nabolaget sitt. 
Parker oppdager at Toomes selger ulovlige våpen, og resten av «Spider-Man: 
Homecoming» består av herlige forviklinger: 
Tenåringen må lære seg å veksle mellom å være en superhelt for byen sin og å være en god venn for sine medelever. 

Vi har sett kinofilmer om karakteren Spider-Man tidligere – hele fem ganger siden 2002 – men her slipper vi å få gjenfortalt historien om onkel Ben og hvordan Parker ble bitt av en radioaktiv edderkopp. 
Det vi derimot ikke slipper unna er den viktigste læresetningen i dette superhelt-universet: 
Med stor makt følger stort ansvar. 

Forskjellen mellom «Spider-Man: 
Homecoming» og de to forrige, og mer mislykkede «Spider-Man»-filmene (med skuespiller Andrew Garfield) er at vi her får ta del i Parkers oppdagelse av hvordan man lærer dette ansvaret i praksis. 

De forrige filmene kunne være frustrerende når de ofte lot skuespillerne snakke høyt om lærdommer, som om de var oppsummeringer, i stedet for å innlemme dem i historien på mer helhetlig vis. 
Man blir «klok av skade» når man ser nok av disse mislykkede forsøkene, men skaperne av «Spider-Man: 
Homecoming» løser utfordringene ved å forstå at det gjelder å lage en god film om mennesket Peter Parker, ikke en film om superhelten Spider-Man. 
Her lærer man å ta valg, men samtidig ta konsekvensene av dem, og forstå at også andre tar sine valg. 

Regissør Jon Watts mangler kanskje den visuelle teften til regissør Sam Raimi – som regisserte de tre første, men kompenserer ved å være flinkere å variere mellom ulike filmatiske «tonearter»; fordi «Spider-Man: 
Homecoming» er dramakomedie om oppvekst, såpeserie for tenåringer, detektivhistorie og superheltfilm samtidig. 
Det er en bragd som er lett å legge merke til når det mislykkes, men som ofte forbigås av filmkritikere når det funker. 

Sammen med manusforfatterne har Watts klart å gi oss en ny versjon av Spider-Man som lover godt for fremtiden, men på subtilt vis. 
Her gjelder det å følge med. 
",1
"«It Comes at Night» er et skikkelig kvalitetsgrøss
Et uhyggelig kammerspill utspiller seg i en film du ikke bør gå glipp av. 

La det være klart: 
Dette er ikke en film man går og ser for å la seg underholde av skumle virus og menneskers kamp på liv og død. 
«It Comes at Night» inneholder ikke en eneste partikkel eskapisme. 
Den er bare fryktelig god. 

Kjente elementer er på plass. 
Et mørklagt hus med mange rom og lange korridorer. 
Tett skog. 
Tre mennesker. 
Og maleriet «Dødens triumf» av Pieter Bruegel d.e., som kamera zoomer inn og dveler ved, som en varsel, eller en konklusjon. 
Vi har allerede sett byllene og sårene på bestefar Buds kropp. 
Hørt datterens stemme fra bak gassmasken. 

Dette er de tre det skal handle om, til å begynne med: 
Denne datteren, Sarah (Carmen Ejogo), ektemannen Paul (strålende spilt av Joel Edgerton) og Travis, sønnen deres (Kelvin Harrison Jr.). 
De lever bak skalkede luker og låst dør – malt i varselsfargen rød – og holder et årvåkent øye mot skogen og det som kan skjule seg, eller nærme seg, der. 

Så skjer akkurat det. 
En natt prøver en mann å forsere den røde døren. 
Hva vil han? 
Er han farlig? 
Er han syk? 
Kammerspillet utvides med uviss utgang. 
Men det vi ser utfolde seg, er småskalaversjonen av en sivilisasjons undergang, der menneskelig anstendighet og selvoppholdelsesdrift drives på kollisjonskurs i en brutal utgave av «oss mot dem». 

Slik blir «It Comes at Night» en både intens og uhyggelig film som også er sorgfull, med en angst og indre smerte som berører meg som tilskuer mer en uhyggen som kommer utenfra. 

Særlig sterk er skildringen av Travis, som kamera ofte vender seg mot, nesten tankefullt. 
Slik også jeg blir tankefull og grepet av møtet med denne følsomme, hormonridde 17 åringen, innestengt, med stadige mareritt og våkenetter, og med et ansikt som synes å streve for å holde tilbake vissheten om at den smule familieliv han tross alt ser utfolde seg, neppe vil bli ham til del. 

Med gasslampens begrensede lys og bevegelige skygger som rekvisitt, leverer Drew Daniels’ nydelig kameraarbeid. 
Lydarbeidet er nesten enda mer bemerkelsesverdig. 
I en film der mye lyd ligger i bakgrunnen, særlig samtaler som bare når øret som mummel, skaper lydfolkene en helt særegen stemning. 
Og de skjønner viktigheten av stillhet. 
I denne filmen er nesten stillheten verst. 
Brian McOmber kler det hele med suggererende, men likevel tilbakeholdt musikk. 

Dette er i det hele tatt en film der mye holdes tilbake. 
Hva som har skjedd, familiebakgrunn. 
Biter av informasjon drypper velplassert ut, men mest av alt forholder filmen seg til her og nå, avløst av enkelte effektive tildragelser som innenfor filmens ulmende minimalisme kjennes som eksplosjoner. 
",1
"Din plass på jorden
Hva vil det si å være et menneske? 
«Fra balkongen» går litt for mange omveier i letingen etter svar. 

Av og til kjenner jeg at tålegrensen for selvopptatte, selvransakende og en smule selvmedlidende menn begynner å nærme seg. 
Du finner dem i virkelighetslitteraturen – anført av Knausgård – og på film, men fenomenet er langt eldre. 
Selv om det synes å ha toppet seg på 2000-tallet. 
Der var kanskje Gunnar Hall Jensen først ute. 
Hans «Gunnar Goes Comfortable» kom i 2003. 
Åtte år etter fulgte han opp med «Gunnar Goes God», og i lys av Ole Giævers «Fra balkongen» kan det være interessant å se hva jeg skrev i anmeldelsen den gang: 

«I «Gunnar Goes Comfortable» tar Gunnar Hall Jensen et navlebeskuende, men underholdende og inspirerende oppgjør med seg selv og sitt indre ubehag. 
Siden blir han gift, får barn, villa, Volvo og vov-vov. 
Men ubehaget forlater ham ikke. 
Med seg selv som utgangspunkt nok en gang, og med like store doser humor og ubehag som virkemiddel, pirker Jensen i middelklassens dårlige samvittighet og store paradoks: 
At vi i vår overflod har mistet den indre gnisten.» 

Mangelen på indre gnist er også noe av det Giæver berører i sin tredje film etter «Fjellet» og «Mot naturen». 
Gunnar Hall Jensen søkte seg mot det åndelige. 
Hva søker Ole Giæver mot? 
Det er ikke like lett å få tak i. 

I en fin åpningssekvens går han inn på Google Earth og lar jordkloden, slik den så ut i 1972, sveve litt på lerretet før han taster inn Norge, Oslo og så gaten han bor i på Bjølsen, for deretter å zoome inn på balkongen som er hans utsiktspunkt på verden. 

Med den som omdreiningspunkt følger vi Giæver og familien hans – kone og to barn – gjennom ett år. 
Mye har hjemmevideoens form, her er en del arkivopptak fra ungdommen og mange sidespor. 

Filmen er tankefull og småvittig, lugn og tidvis irriterende. 
Litt for ofte mister jeg konsentrasjonen, kjenner at jeg gir blaffen i om Giævers tenner er blitt gule fordi han eldes. 
Med sin slentrende stil blir det for mye banalt fyllstoff innimellom, og for lite konsistens. 

Giæver stiller store, men ganske naive spørsmåI. 
I all grublingen kjennes det derfor velkomment når filmen brått varter opp med en livsbejaende sekvens hvor høyst forskjellige mennesker danser på ulike steder til samme, funky musikk. 
Giæver danser også. 
Men får kink i ryggen. 
Jo da. 
Han har selvironi. 

Underveis blir jeg usikker på når selvransakelsen går over til å bli graving etter navlelo. 
Balansegangen er hårfin, og alt Ole Giæver roter frem fra sitt indre, eller fra utsiktspunktet på balkongen, er ikke like interessant. 
Mye er selvfølgeligheter som ikke gir synderlige perspektiver på det han ønsker å formidle. 
Men innimellom dukker gullkorn opp, verdifulle innsikter og tråder ut til det som virkelig betyr noe. 
Som å bli sett og anerkjent som den du er, i all din feilbarlighet. 

Best er han når han går inn i undringen rundt tid, rom og steder, og derigjennom trekker opp perspektiver som setter tankene i gang. 
Som når han fanger svære tidsspenn – fire århundrer – i ett eneste bilde, eller kaster et skjevt blikk på modernitetens absurditeter. 

Giæver er selvopptatt, og vet det, og legger en nesten patologisk nummenhet for dagen, identisk med den mange innbyggere i et av verdens rikeste (den kom den!), lykkeligste og mest velfungerende land synes å lide av. 
Paradoksalt nok. 
Interessant nok skrev anmelder Erik Fossen omtrent akkurat det samme om «Gunnar Goes Comfortable» i 2003, da han satte den i sammenheng med en rekke filmer «som bare ved sin eksistens forteller mye om hvordan materiell trygghet og mentale frustrasjoner går hånd i hånd her i verdens rikeste land.» 
(der kom den igjen) Fossen skrev også om Gunnar Hall Jensen at han «fremstår som en slags tegneserieaktig Ubehagelix: 
En person hvis dominerende trekk er at han føler et sterkt ubehag i alle situasjoner, ikke kjenner seg til stede i virkeligheten.» 
Nøyaktig den samme livsfølelsen Giæver legger for dagen. 

Jensen var 40 år i 2003, Giæver er 38 nå. 
Det sier meg noe om at filmen tar opp tematikk som langt på vei er spesifikk for akkurat den tidsepoken vi lever i nå, og som gjenspeiler hva mennesker i en viss alder og grubler over. 

For egen del syns jeg «Fra balkongen» er mest interessant når den løfter blikket og utvider perspektivet, for så å samle det i noe som ligner en anerkjennelse, eller aksept, av her og nå og hverdagsliv. 
",1
"Savnet etter mammaen som forsvant
En liten gutt mister moren han elsker. 
Men «Drøm søtt» kommer ikke helt under huden på sorgen. 

Massimo er ti år da moren dør. 
Verken faren, gudmoren eller presten makter å gi svar på spørsmålene han stiller: 
Hva skjedde? 
Hvor er hun? 

Savnet og den undertrykte, ubearbeidde sorgen følger Massimo inn i voksenlivet. 
Han gjør karriere som journalist innen ulike sjangre, men ofte med døden som en slags følgesvenn, enten han skriver om fotball, økonomi eller dekker krigen på Balkan. 

Så kommer dagen da også faren er borte, og den gamle leiligheten i Torino må ryddes ut. 
Det tvinger frem en konfrontasjon med sorgen og minnene – og hvordan morens død ble behandlet av omgivelsene. 
Dramaturgisk er dette litt av en klisjé. 
Men virkelighetens Massimo Gramellini turnerer det velbrukte grepet såpass nennsomt at det passerer med et nødskrik. 
Det fungerer også fordi veteranregissør Marco Bellocchio lykkes i å gjøre leiligheten til et speil for Massimos mentale tilstand. 
Lys og innbydende i den lykkelige tiden da moren levde og lekte med ham, mørk og dyster etter at hun er død, støvete, tom og full av rot når han går løs på opprydding og nedpakking. 

Filmen baserer seg på Gramellinis selvbiografiske roman og Bellocchio omskaper den til en lett fragmentarisk, flytende og noe flimrende fortelling som løper ukronologisk frem og tilbake i tid, mellom 1990-tallet og sent 60/70-tall-et. 

En annen veteran – Valerio Mastandrea, kjent blant annet fra fjorårets «Perfekte fremmede» – gestalter den voksne Massimo med en slags stoisk fjernhet som er plausibel for mannens sinnstilstand. 
Sammen med de vekslende glimtene fra barndom og ulike tidspunkt i voksenlivet hans, bidrar det til en film der sorgen blir relativt sobert behandlet, men hvor den også – både som tema og tilstand – oppleves litt for distansert. 
Det forsterkes av at vi som publikum fort forstår det Massimo får vite først som voksen – hvordan moren døde. 
Noe som skaper en viss utålmodig venting på et forløsende dreiningspunkt i en film som er heller temperaturløs, særlig til italiener å være. 

Tettest på er filmen når den skildrer tiåringens minner, morssavn og lengsel etter omsorg, og sterkest i en scene fra Sarajevo, der en krigsfotograf omarrangerer en allerede traumatisk situasjon for å få et «bedre» bilde, mens Massimo står i bakgrunnen og fotograferer situasjonen. 
Scenen er et sterkt bilde både på faglig kyniskhet og Massimos emosjonelle «nummenhet», som ikke lenge etter går over i panikkangst. 
Angsten skal i sin tur lede Massimo til legen Elisa (Bérénice Bejo, Oscar-nominert for rollen i «The Artist») I hvert fall for en stakket stund løser hun opp i mannens tilknytningsangst, og tilfører samtidig filmen litt sårt tiltrengt varme. 

Elisa er åpenbart en speiling av Massimos mor, noe Bellocchio og fotograf Daniele Cipri sammenfatter på nydelig vis i en særdeles vakker scene der han ser henne stupe i en dunkelt belyst svømmehall. 
Der og da snakker vi filmkunst. 
Ekstra synd, derfor, at regissøren like etter punkterer magien med en sentimental og overtydelig sekvens om morskjærlighet. 

Sammen med produksjonsdesignerne skaper Cipri også et autentisk og neddempet tidsbilde fra de ulike periodene, fullt av små, fine detaljer i så vel klær og interiør som i små detaljer, være seg originalomslaget til Rolling Stones-albumet «Sticky Fingers» eller 90-tallets vekslende PC-er. 

Mange som mistet en forelder tidlig bærer trolig rundt på erfaringer som ligner Massimos. 
Om noe, er «Drøm søtt» en påminnelse om at barn må få rom til å sørge på sin egen måte. 
Og at man ikke skal lyve for dem, eller underslå sannheten. 
Barn tåler sannheten bedre enn taushet og forstillelse. 
Men det krever evne til omsorg og til å lese barnets behov. 
",1
"Den triste historien om Whitney Houston
Berømmelse kan være livsødeleggende. 
«Whitney: Can I Be Me?» viser hvordan og hvorfor. 

Nick Broomfields dokumentar forteller kanskje ikke den hele og fulle sannheten om Whitney Houston. 
Men selv for en som aldri var spesielt stor fan, gir filmen et interessant innblikk i en skjebne. 
Men også i mekanismer i det amerikanske samfunnet generelt og popindustrien spesielt. 

Som flere før henne, blant andre kusinen Dionne Warwick, banet også Whitney Houston veien for kvinnelige, svarte popartister. 
Men ifølge Broomfield ble artisten Houston nærmest designet for å treffe et hvitt publikum. 
Mange afroamerikanere mente hun verken reflekterte «the girl from the hood» eller de svartes musikalske røtter, og vendte henne ryggen. 
Helt konkret resulterte det i at hun ble buet til da hun skulle motta Soul Train-prisen i 1989. 
Et utvilsom svært smertefullt øyeblikk for henne. 

Her ser man noen av de samme mekanismene som ble langt grundigere belyst i den oscarvinnende dokumentaren «O.J. Made in America». 
Frustrerte, politisk og sosialt bevisste svarte som ser det som et svik at deres egne gjør suksess på hva de mener er de hvites premisser, og uten å bruke sin status og innflytelse i de svartes kamp. 
Her kommer også tittelens spørsmål om bare å få være seg selv inn. 

Selv om bransjen strippet henne for sosial bakgrunn, kom Whitney Houston definitivt fra «the hood», i en miks som kanskje var en av årsakene til at det gikk så ille. 
Spesielt knyttet til sin far, vokste hun opp i et sterkt religiøst hjem. 
Moren Cissy var selv en ganske kjent gospelsanger, og ivret for at datteren skulle få den karrieren og berømmelsen hun selv ikke fikk. 
Trass sine sterkt kontrollerende og konservative foreldre, flørtet hun (og brødrene) med stoff allerede i meget ung alder. 

Gjennom filmen oppleves Houston som en verdensvant og samtidig sky og usikker kvinne. 
Ett menneske sto henne spesielt nær: 
Robyn Crawford, barndoms- og bestevenninne, manager og assistent – og trolig også kjæreste. 
Det mulige forholdet mellom dem behandles nennsomt og respektfullt. 
Åpenhet rundt forholdet ble umuliggjort av Houstons familie; de ville ikke godtatt en homofil eller bifil datter. 
Så kan man bare spekulere på om artistens skjebne ville blitt en annen om de hadde stilt opp for henne. 
Filmen gjør det. 
Her er den også på sitt mest interessante. 

Men filmen viser også sexismen den unge kvinnen ble utsatt for. 
I et spesielt ekkelt fjernsynsklipp sitter en muligens halvfull Serge Gainsbourg og klår på henne etter å ha sagt «I would like to fuck her» på gebrokken engelsk. 
Houston tvinges til å le det hele bort. 
Vi som ser på knytter nevene og får lyst til å slå. 

Robyn Crawford fortsatte som assistent lenge etter at Houston giftet seg med Bobby Brown – «the bad boy of R & B» – men forholdet mellom Crawford og Brown var iskaldt. 
I filmen kan man formelig se hvordan hun vemmes av ham. 
Også Brown ble en ulykke for henne. 
Ikke bare var han notorisk utro. 
Han drakk, hun dopet seg. 
Nå forsterket de hverandres misbruk. 

I det store og hele er «Whitney: Can I Be Me?» en ganske tradisjonell dokumentar om en bransje som vi vet tar liv, eller – som offeret selv sier det: 
Det er berømmelsen som er drepende. 
Nick Broomfield og medregissør Rudi Dolezal binder det hele sammen med konsertopptak, mye tidligere upublisert materiale og utsagn og refleksjoner fra ulike «snakkehoder» – mennesker som sto henne nær eller arbeidet sammen med henne. 
Særlig sterkt er det å høre livvakten David Roberts fortelle, blant annet om hvordan han rapporterte Houston og Browns livsførsel inn for familien og ba dem gripe inn av hensyn til parets datter, Bobbi Kristina. 
Rapporten ble aldri fulgt opp. 
I stedet fikk han sparken. 

Whitney Houston ble funnet død av overdose i 2012. 
Hun var da 48 år. 
Tre år senere led datteren samme skjebne, 22 år gammel. 
",1
"Galskap å bli glad av
«En smak av lykke» er noe så sjeldent som en varm, morsom og livsbejaende film om psykiske lidelser. 

Beatrice har en bipolar lidelse, Donatella er dypt deprimert. 
Førstnevnte lever manisk høyt på sin overklassebakgrunn, sistnevnte kommer fra langt fattigere kår og har bak seg en på flere plan dypt tragisk historie. 
De møtes på behandlingsinstitusjonen Villa Biondi i Toscana, og hvis enkelte synes den ikke ligner på noe de har sett av sorten, kan det her skytes inn at Italia har vært et foregangsland for reformer i psykiatrien. 
Villa Bondi er omtrent så langt fra «Gjøkeredet» som det går an å komme. 

Likevel ser de to høyst forskjellige damene sitt snitt til å rømme idet anledningen byr seg; Beatrice litt mer overstadig begeistret for ideen enn Donatella. 
Kall gjerne det som følger en slags galskapen landeveisritt, og bli ikke fornærmet for at jeg bruker begreper som «galskap» og «sprø». 
Donatella er trolig den mest klin hakke sprø damen du får se på lerretet i år, og også en av de morsomste. 
Du kommer til å elske henne; jeg lover. 
For en av de fine tingene «En smak av lykke» gjør, er å omfavne de psykiske lidelsenes eksessive, utagerende sider med varme, stor varme, og bøttevis av humor. 
Filmen balanserer empati, vidd og dypt alvor på en måte man skulle tro var nesten umulig. 

Midt i sin dype innsikt i det menneskelige greier den også å si noe om Italia i dag. 
Om klasseskiller og korrupsjon. 
Om vrangforestillinger som er mer av politisk enn psykiatrisk art. 
Om den italienske machomannens skrøpeligheter, enten han befinner seg høyt på strå eller litt lenger nede i næringskjeden. 

Meritterte Valeria Bruni Tedeschi huskes blant annet fra regissør Paolo Virzis forrige film i Norge, «Menneskelig kapital» – en elegant og satirisk kritikk av kapitalismen som sådan og forsikringsbransjen især. 
Sammen med Micaela Ramazzotti leverer hun også denne gangen skuespill av klasse. 
Tedeschi spiller Beatrice med perfekt komisk timing og stor ekstravaganse, fysisk som muntlig, kombinert med en kjerne av sårbarhet og melankoli som hele tiden truer med å slå igjennom. 
Rollen som Donatella er enda mer sårbar, og naknere, og kunne i feil hender tendert mot det overdrevne eller parodiske. 
Det skjer ikke her. 
Både hos Donatella og Beatrice ligger smerten i livet som en følbar faktor. 
Begge rollene spilles med samme kjærlighet som filmen også ellers overøser de fleste av sine rollefigurer med – uten å bli sentimental, selv om stoffet gir legio muligheter i så måte. 

Motsetningspar som Donatella og Beatrice er et velkjent fenomen i film, særlig landeveisfilm, som «En smak av lykke» låner trekk fra. 
Lydlikheten mellom Donatella og Beatrice og Thelma og Louise er neppe tilfeldig. 
Her finnes noen visuelle hint av Ridley Scotts klassiker, uten at filmene ellers har så mye felles. 
Men litt for ofte oppleves motsetningene konstruerte, tenkt ut som instrumenter for manusforfatterens ideer. 
Så ikke her. 
Selv om Donatella og Beatrice i kraft av sin bakgrunn er skapt for å fylle ut det større bildet filmen også vil tegne, oppleves de ekte og levende, etter hvert bundet sammen av et skjørt, solidarisk bånd. 
",1
"Kvess sverdet, jenter!
Alt oppstyret var ikke grunnløst. 
«Wonder Woman» er virkelig et underholdende actioneventyr. 

Oppsiktsvekkende er filmen ikke. 
Underveis tar jeg meg i å tenke at det er mye mer oppsiktsvekkende at den ikke er laget før nå, vi skriver tross alt 2017 og helt vanlige, dødelige kvinner har på ulikt vis og uten superkrefter forsøkt å redde verden i noen århundrer nå. 
Men heller enn å klage får vi ønske denne amasonens kraftfulle inntog på slagmarken hjertelig velkommen. 
Slik tusenvis av kinogjengere allerede har gjort. 

Skjønt, sitt egentlige inntog gjorde Diana Prince/Wonder Woman i fjor, i Zack Snyders «Batman v Superman: 
Dawn of Justice». 
Men nå får vi hennes egen historie, fra hun som liten jente ser de voksne amasonene drive kamptrening, til hun selv inntar valen for å bekjempe verdens ondskap. 
En læretid som ikke bare innebærer kunsten å svinge sverd. 
Den mest smertefulle lærdommen er innsikten i hvordan ondskapen fordeler seg. 
At den ikke kan nedkjempes ved å knuse én mann, én krigersk gud. 

Samtidig er noe av det tiltalende ved denne filmens Diana nettopp den naive uskylden hun møter verden med etter å ha truffet den første menneskelige mannen i sitt liv, Steve Trevor (Chris Pine), en amerikansk flyger og spion som under første verdenskrig krasjlander i havet som omgir Themyscira, amasonenes mytiske øy. 
Naiviteten åpner for mye humor, enten det er samtalen som utspiller seg når hun iakttar den nakne og nybadede Steve, eller hennes møte med det tidlige 1900-tallets damemoter når han hun blir med ham til London. 

Der Snyders film var en messianske, pompøse tegneserieopera, gjør Patty Jenkins og hovedrolleinnehaver Gal Gadot «Wonder Woman» til et varmhjertet, humanistisk tegneserieeventyr som både er lett på foten, ganske romantisk og samtidig spekket med stilige kampscener og action. 
Gadots halvgudinne er både menneskelig og nedpå der hennes kolleger i DC Comics-universet ofte er heller oppblåste. 
Jenkins gir seg tid, og gir oss i salen mulighet til å trekke pusten av og til. 

I tillegg til litt for gjentatt bruk av sakte film er det er noe av grunnen til en spilletid på nesten to og en halv time. 
Men det er vel anvendt tidsbruk i en film som ellers kunne blitt en stabel heseblesende transportetapper frem mot klimaks. 
Det gir dessuten en film med så vel vekslende rytme som mangfoldig miljø, noe som gjør den uforutsigbar innenfor sine rammer, og gir oss tid til å bli kjent med Diana og utviklingen hennes. 

Wonder Woman ble skapt på tidlig 1940-tall av den amerikanske psykologen og forfatteren William Moulton Marsten, som hentet inspirasjon fra feministbevegelsen. 
Gjennom årenes løp er skikkelsen videreutviklet; hun er blant annet blitt definert som biseksuell, noe også filmen gir et hint om når Diana slå fast at menn er nødvendige for formering, men ikke for kroppslig nytelse. 

Å flytte historien fra annen verdenskrig til første er et smart trekk. 
Krigen mellom 1914 og 1918 skulle etter sigende gjøre slutt på alle kriger. 
Fryktelige masseødeleggelsesvåpen ble utviklet. 
Samtidig var det en krig som fikk mange fredsaktivister, særlig kvinner, til å organisere seg. 
Blant annet ble Internasjonal kvinneliga for fred og frihet stiftet i 1915, under en stor fredskonferanse i Haag. 

Dette er historiske fakta «Wonder Woman» som antikrigsfilm kommuniserer med, uten å unyansert fremstille kvinner som spesielt fredselskende. 
Filmen holder seg med en ganske malerisk, kvinnelig skurk. 
Diana er ikke pasifist, hun er selv en kriger, og heller ikke historiens eneste helt. 

Selv om Gal Gadot er et syn for guder og gudinner, blir ikke Diana oversexyfisert, verken i klesveien eller som skikkelse. 
Det gjelder alle amasonene på Themyscira, være seg Dianas mor, dronning Hippolyta (Connie Nielsen), Robin Wrights Antiope – Dianas trener, eller norske Lise Loven Kongsli. 
Det vi ser, er kvinner som utstråler styrke, besluttsomhet og verdighet, men ikke usårlighet, enten de kommer ridende, prøver å slå tilbake tyske soldaters landgang på øyen, eller – som Diana – entrer fiendens territorium, kledd for kamp eller forkledd i galla. 

Om ikke lenge dukker Diana opp igjen i Zack Snyders to kommende filmer om «Justice League». 
De vil trolig vegetere godt på suksessen til «Wonder Woman» – mens vi venter på Patty Jenkins neste. 
",1
"Briljant filmatisk essay om rasisme
Få «I Am Not Your Negro» inn på skolenes pensumliste. 
Nå! 

Historien er ikke fortid, historien er nå. 

Påpekningen er James Baldwins, og den er viktig ikke bare fordi den påminner oss at samfunnet vi lever i er et resultat av foregående prosesser, kamper, kriger og idéutviklinger. 
Vel så viktig er påminnelsen om at disse prosessene fortsatt pågår. 
Den historien vi skaper i dag, legger grunnlaget for morgendagens samfunn. 

Dette er bare ett av aspektene som gjør «I Am Not Your Negro» så relevant og viktig. 
Regissør Raoul Peck trekker en direkte linje fra afroamerikanernes borgerrettighetskamp på 1950- og 1960-tallet, til rasismen svarte fortsatt utsettes for i dagens USA. 

– 
Det handler ikke om hva som skjer med de svarte, men med landet, sier Baldwin. 
For samtidig er filmen en flengende kritikk av det amerikanske samfunnet som sådan, begrunnet blant annet i hvordan den hvite majoritetens har fraskrevet seg sitt eget ansvar for rasismen og de svartes manglende plass i det amerikanske demokratiet. 
Dermed har de også fraskrevet seg ansvaret for og delaktigheten i det demokratiet de påberoper seg å være en del av og å hylle, sier Baldwin. 
Omformet: 
Som hvit er du er ikke fri før din fargede medborger er fri. 

For dem som ikke kjenner til James Baldwin: 
Født i 1924 vokste han opp i Harlem, New York og ble forfatter, dramatiker, poet, essayist og aktivist i borgerrettsbevegelsen. 
Han var homofil, og forlot USA i 1948, desillusjonert over amerikanernes undertrykking av svarte og homofile. 
Han slo seg ned i Paris. 

I 1979 begynte han på boken «Remember This House», men da han døde i 1987, hadde han bare skrevet 30 sider. 
Raoul Pecks film er en essayistisk, filmatisk behandling av dette uavsluttede verket, supplert med utdrag fra brev og andre manus. 

Baldwins hensikt med boken var å skrive en personlig erindring om tre fremstående borgerrettighetsforkjempere som alle ble skutt og drept: 
Medgar Evers, som var aktiv i National Association for the Advancement of Colored People (NAACP), den muslimske og militante Malcolm X og den ikkevoldelige nobelprisvinneren Martin Luther King jr. 

I Pecks film er både de og Baldwin sterkt til stede gjennom fotografier og arkivopptak. 
Sammen med nyhetsinnslag fra da og nå, og filmklipp som illustrerer måten svarte er fremstilt i reklame og populærkultur, formes et kaleidoskopisk, smertefullt og rystende bilde av USA, som samfunn og som idé. 
Gjennom det hele løper Baldwins markante, litterære stemme, fremført med melodiøs kraft av Samuel L. Jackson. 
Resultatet er en svært personlig og samtidig allmenn og skarpt analytisk film der undertrykkingens anatomi tegnes opp i all sin uhyrlige tydelighet, og hvor de svartes erfaring formuleres med styrke. 
En av filmens genistreker er at den tvinger de av oss som mangler denne erfaringen til å oppleve verden sett og kommentert gjennom den undertryktes blikk. 
Slik sett er den et 90 minutter langt lærestykke som vi burde bære med oss og se på nytt med jevne mellomrom. 

Det er et under at den svarte befolkningen ikke har bukket under for paranoia, sier Baldwin, før han stiller det sviende spørsmålet: 
Hvorfor har det hvite USA behov for «niggeren»? 
Filmen gir delvis svar, men spørsmålet må stilles på nytt og på nytt, og gravingen etter et svar som leder til forandring må foregå på alle nivåer. 

Av samme grunn er «I Am Not Your Negro» helt nødvendig for forsøksvis å forstå dagens USA. 
Det Baldwin understreker, og filmen tydeliggjør, er at undertrykkingen ikke nødvendigvis slutter selv om formelle rettigheter oppnås. 
Rasismen, også den subtile, er en tilstand, og den er ødeleggende både for den som utøver og den som rammes. 

Filmen var nominert til Oscar, men ble forbigått av Ezra Edelmans «O.J.: Made in America» – en annen fremragende dokumentar som går inn i samme tematikken, men fra en helt annen vinkel. 

Så er det å håpe at filmen også vekker nysgjerrigheten for Baldwins litteratur. 
Jeg for min del skal definitivt lese bøkene hans på nytt. 
",1
"Mye promp, masse styr og en god del gøy
«Kaptein Supertruse» scorer på et antiautoritært budskap som med humor hyller latter og fantasi. 

Mange foreldre har nok hatt befatning med Thomas og Harald og fantasiuniverset deres, hvori inngår tegneseriehelten Kaptein Supertruse. 
Dav Pilkeys amerikanske serie har vært på markedet siden 1997, den har solgt over 300.000 eksemplarer bare i Norge, og teller i alt tolv bøker. 
Så er da også filmens fulle navn «Kaptein Supertruse – den første episke filmen». 
Det kommer altså mer. 

For de fleste er radarpar som Thomas og Harald et kjent fenomen. 
Her har vi ikke bare å gjøre med en særdeles lattermild utgave av sorten, de er også velsignet med en fantasi som gir næring til ekstra mye humor og mange hendelser. 
Noe som selvsagt betyr at rektor Krupp er etter dem hele tiden. 
Og han er ingen pedagog. 
Tvert imot, han er streng og sur, og med sin feilslåtte autoritet legger han et lokk av resignasjon og tristhet over elevene. 
Ja, alle så nær som våre to venner. 

Så skjer forandringen. 
Thomas og Harald oppdager at Krupp på magisk vis lar seg forandre til selveste Kaptein Supertruse – en ganske dum og veldig optimistisk type, men ikke spesielt dugende som helteskikkelse. 
Det alene fører til mye gøy. 
Så entrer den onde oppfinneren Professor Bæsjebleie arenaen med sterk aksent og Einstein-hår. 
Galskapen tar løs for alvor. 

«Kaptein Supertruse» gir ikke rom for mange ettertenksomme, poetiske øyeblikk. 
Vi snakker ikke Pixar-kvalitet, verken når det kommer til animasjon eller innhold. 
Her går det stort sett unna i et bankende kjør, og innimellom blir opplegget ganske bråkete. 
Samtidig er det en viss avvæpnende sjarm ute og går. 
Dette er først og fremst en film som med stor energi og en lettbent, barnslig vidd omfavner ulydighet, rampestreker og fantasi. 
Men først og fremst er det en film som taler de barnefiendtlige autoritetene midt imot. 
Og den gjør alt på barnas premisser. 

Skjønt; her kunne man godt satt en strek over «barnefiendtlige». 
Rektor Krupps regime låner trekk fra autoritære regimer slik vi kjenner dem fra stater i nær fortid (og mulig nær fremtid), inkludert overvåking og en regimetro smisker som sladrer og rapporterer. 
Her representert ved Thomas og Haralds klassekamerat Melville Snik. 
Det gir ikke bare filmen en viss politisk relevans, det knytter også Kaptein Supertruse til tradisjonen han til en viss grad inngår i. 
Superhelter som X-Men ble skapt på det politisk urolige 60-tallet, og X-Men-serien er ofte tolket som en sosialpolitisk kommentar, der mutantene er symboler for de undertrykte. 
Og som et enda mer nærliggende apropos: 
Ifølge den amerikanske nettavisen Huffington Post, undersøkte en amerikansk senatskomité i 1954 om tegneserier var roten til ungdomsopprør. 

Dette, og et muntert nikk til klassikeren King Kong og til zombiesjangeren er nok noe de minste barna bryr seg mindre om, men som er kjekt for voksne å registrere. 

Filmskaperne viser også kreativitet når det kommer til animasjonsteknikker og visuelle uttrykk. 
Inn i en enkel, fargesterk og ikke så veldig nyanserik dataanimasjon legger de innslag av dukketeater (sokkedukker) og naive strektegninger som bidrar til å understreke de to guttenes fantasi på den ene siden, og det barnlige tegneserieuniverset deres på den andre. 

Onde Professor Bæsjebleie jakter på senteret i hjernen der latteren sitter, det er kjempedigert hos Thomas og Harald, og Bæsjebleies mål er å fjerne senteret helt, hos alle barn. 
Men som guttene vet og proklamerer: 
Vi overlever ikke uten latter. 

Så skal du som voksen se «Kaptein Supertruse» gjør du lurt i å pumpe opp ditt eget lattersenter, hvor det enn sitter, eller enklere: 
Hente frem ditt indre barn som forhåpentlig har bevart så vel fantasien som den latterlige gleden over bæsj og promp og rap og underbuksehumor. 
Selv savnet jeg en seksåring eller tre å se filmen sammen med. 
Knapt noen har en så smittende latter når de begeistres. 
Og det vil de bli av «Kaptein Supertruse». 
",1
"Hvis en klisjé som bittersøt først skal brukes, må den brukes om «The Sense of an Ending»
Fabelaktige Charlotte Rampling og Jim Broadbent setter hverandre i stevne. 
Resultatet er ikke mesterlig, men det skyldes ikke skuespillerne. 

Målgruppe er et begrep jeg sjelden tar i min munn, det er så innsnevrende. 
Men jeg innser at alt ikke er for alle. 
«The Sense of an Ending» har neppe mye å gi dem som synes folk over førti er utgamle og kjedelige. 
Her handler det om mennesker langt eldre enn som så. 
Det handler om de forunderlige trådene som gjennom et langt liv binder folk sammen, noen ganger for en stakket stund før de ryker, for – kanskje – å dukke opp i en ny vevnad. 
Og om minnene, hvor upålitelige de kan være. 

Åh, alle disse mystiske brevene som dukker opp i bøker og filmer! 
De blir gjerne liggende en stund før de, når de åpnes, virker som startmotor for det raset av hendelser, eller tilbakeblikk, som utgjør historien. 
De er velbrukte fordi de er så dramaturgisk effektive, men grepet fordrer stor stilistisk eleganse for ikke å fremstå som forslitt. 

Den elegansen har kanskje forfatteren Julian Barnes, han vant Booker-prisen for romanen filmen bygger på, og jeg har ikke lest den. 
Vi så det også i Andrew Haighs formidable «45 år»; også den med Charlotte Rampling. 

Regissør Ritesh Batra, derimot, mangler dette lille ekstra. 
Han er mer flink på en streit og ganske skikkelig måte som gir ganske god, men ikke ekstraordinær film. 

Denne historiens brev kommer med postmannen, og havner i Tony Websters innerlomme. 
Webster (Jim Broadbent) har pensjonert seg, men driver en liten spesialbutikk for Leica-kameraer. 
Innen brevet endelig kommer ut av konvolutten har vi på effektivt vis blitt fortalt hva slags liv han lever, at han er skilt og har en voksen, høygravid datter. 

Brevet knytter an til en kortvarig affære Websters hadde i studietiden med den gåtefulle Veronica Ford. 
Hun kunne vært hentet direkte ut fra en av Leonard Cohens viser eller romaner fra yngre år, og spilles som ung med tilbakeholdt ynde og styrke av Freya Mavor. 
Styrken er ikke akkurat svekket når den eldre Veronica inntar lerretet i Charlotte Ramplings skikkelse. 

Med i denne fortidige historien hører også Sarah, Veronicas mor, og en skolekamerat, Adrian Finn. 

Mange så nok regissør Ritesh Batras «The Lunchbox» da den gikk på kino i 2014. 
En søt historie om indiske lunsj-tradisjoner og fruktbare forvekslinger. 
Også «The Sense of an Ending» kan kalles søt, men i sitt vemod er den litt mer bittersøt enn de duftende lunsjrettene Batras vartet opp med sist. 

De britiske kvalitetsskuespillerne hever filmen minst et hakk. 
Heri inngår også Harriet Walter som websters ekskone Margareth, Michelle Dockery som datteren Susie og Emily Mortimer som Sarah. 
Men Broadbent må fremheves, han gjør Webster til en elskelig, men i bunn og grunn dypt ensom sjel som nærmest lydløst roper etter en forløsning. 

Godt spill kombinert med småvittige replikker og nydelig 60-tallskoloritt i tilbakeblikkene gir en film man befinner seg ganske vel med mens man ser, irritasjonsmomentene til tross. 
Batra har et fint blikk for detaljer som både levendegjør og tilfører en smule komikk. 
Som irriterende bråkete unger på kafé, eller de høylytt knirkende hjulene på en trillekoffert. 

Som en fortelling der fortid og nåtid veves sammen med klassiske tilbakeblikk, blir «The Sense of an Ending» stundom litt for repetitiv i enkelte sekvenser. 
Jeg innbiller meg at også dette kan være litt mer elegant håndtert mellom to permer, eller at selve stoffet egner seg mer som litteratur. 
Slik Batra overfører fortellingen til film, dempes det jeg i boken vil tro er en høyst upålitelig forteller såpass at materialet tydeliggjøres litt mer enn det tåler. 
Da blir balansen mot det banale ganske hårfin. 
Noe av grunnen kan også være at både Veronica, Sarah og Adrian forblir ganske vage figurer i filmen, sett som de er gjennom Websters minner. 

Det er for så vidt et poeng, all den tid det handler om minnenes puss, om å fortrenge; eller snarere forskyve erindringene. 
Der samler også historien seg i en viktig konklusjon: at man ved å konfrontere seg med seg selv og sine egne handlinger kan sette strek, og derigjennom skape grobunn for endring. 
Man er aldri for gammel til å forandre seg. 
",1
"«Pirates» er et skip lastet med tomme stereotypier og dårlig dialog
Den norske duoen Rønning og Sandberg klarer ikke å tilføye noe til en filmserie som burde ha gitt seg etter fire filmer. 

«Pirates of the Caribbean: 
Salazar’s Revenge» er den femte filmen om piratkapteinen Jack Sparrow (Johnny Depp) – og forhåpentlig den siste. 
Den første filmen kom i 2003, kostet 140 millioner dollar og hadde en historie inspirert av en berg-og-dalbane. 
Det overrasket derfor at den var et såpass herlig eventyr: 
Kombinasjonen av Depps utstråling som skuespiller og påkostet action dannet grunnlaget for et rikt univers med skattejakt, sjørøvere og afro-karibisk folketro. 
Penger rant inn, oppfølgere rant ut, men hver film var litt dårligere enn den forrige. 

Av den grunn er det synd for filminteresserte nordmenn – i alle fall de mer patriotiske av oss – at konseptets slitasje hindrer «Salazar’s Revenge» fra å fungere, når den er regissert av den norske duoen Joachim Rønning og Espen Sandberg. 
De har ansvaret for fortellingen om Henry Turner (Brenton Thwaites) og Carina Smyth (Kaya Scodelario), som begge er på jakt etter mytiske gjenstander fra sjøens sagnkultur. 
Reisen deres snor seg rundt lettfattelige mål: 
Få tak i den tingen! 
Og motivasjonen likeså: 
Begge rollefigurene ønsker å gjøre ære på sine respektive, fraværende fedre. 

Filmens store stjerne er Depp, som derfor raskt vikles inn i skattejakten. 
Rollefiguren Sparrow liker å «showe» for alt og alle, og har et vidd som er mer til å le av, ikke med. 
Han knytter fort bånd til Henry og Carina. 
Det viser seg at førstnevnte er sønnen til kompisene Will (Orlando Bloom) og Elizabeth (Keira Knightley), mens sistnevnte sitter på nyttig informasjon om skatten de skal finne. 
Flere forviklinger følger når slemmingene Salazar (Javier Bardem) og Barbossa (Geoffrey Rush) får nyss om planene. 

Å prøve å forklare filmens handling ytterligere er avhengig av å måtte pirke borti det regiduoen ikke har fått til: 
Det er lite troverdighet i den emosjonelle drivkraften «Salazar’s Revenge» er avhengig av. 
Regissørene kan ikke klandres for at mye av publikums velvilje har forsvunnet, men de kan klandres for at dialogen er sjelelig stillestående og at Thwaites’ og Scodelarios prestasjoner som skuespillere er svært mangelfulle. 
Thwaites får ingen hjelp av at denne typen filmer insisterer på å ha en ung, men blank mann i hovedrollen – alltid en mann – som må være gammel nok til at ingen blir støtt av at en flink, vakker kvinne ønsker å kysse ham. 
Skuespiller Thwaites er født i 1989, men Keira Knightley, som spiller moren, er født i 1985. 
Å bli mor som fireåring er litt mye å kjøpe. 
Det var kanskje andre tider på slutten av 1600-tallet, men i 2017 kan vi gjerne drite i blindt å håndheve romantiske stereotypier på bekostning av sunn fornuft. 

Det samme gjelder rollefiguren Carina, et typisk eksempel på hvor hult konseptet «sterk kvinne» kan forfattes: 
Filmen posisjonerer henne som en «alfa-hunn» med nyttige ferdigheter, men også med en indre reise hvor målet er at hennes alfa-status skal utraderes, slik at hun kan konsentrere seg om å være forelsket i hovedrollegutten når problemene er løst. 

Filmens problemer er mer enn valg av skuespillere, mangel på dybde og avleggse ideer om romantikk. 
Du kan trolig kjenne igjen følelsen av å sitte i kinosalen og håpe på det beste, for så sakte, men sikkert, skjønne at dette ender med et mageplask. 
At alle de små valgene i filmen kommer fra den insisterende malen vi har sett tusen ganger før: 
Det er som om du kan lage et skjema på forhånd med det du forventer å se og når du forventer å se det, for så å krysse av 12 rette underveis. 
Som filmfrelst nordmann er jeg glad for å se norske talenter få sjansen i enorme produksjoner, men hvis man ikke får et spennende eventyr ut av det, hvorfor dra på skattejakt da? 
",0
"«Alien: Covenant» med rotete manus
Ved å prøve å lage en god skrekkfilm og en god fantasyfilm samtidig, klarer «Alien: Covenant» å bomme på begge. 

Året er 2104 og et romskip døpt Covenant er på vei mot den ubebodde planeten Origae-6. 
Om bord finner du tusenvis av nedfryste mennesker og embryoer, hvis formål er å kolonisere planeten. 
De blir passet på av et mannskap på femten, og der androiden Walter (Michael Fassbender) og Daniels (Katherine Waterston) raskt fremstår som de mest kapable i en stresset gjeng som må improvisere etter at en uventet sjokkbølge ødelegger viktige instrumenter. 

Dette er kun den første dramatiske vendingen i en historie der alt som kan gå galt, går galt. 
Situasjonen fører nemlig til at de lander på en fremmed planet, og der venter det «aliens». 

Grunnen til at «Alien: Covenant» i det hele tatt eksisterer, kan spores til Ridley Scotts gjennombrudd som spillefilmregissør i 1979, med filmen som i Norge heter «Alien: 
Den 8. passasjer». 
Oversettelsen er en morsom påminnelse om utgangspunktets enkelhet: 
Den handlet om Ripley (Sigourney Weaver) og hennes kamp mot et uvelkomment, fryktinngytende monster. 
Og den handlet, stort sett, bare om det. 
Spol frem trettiåtte år – «Alien: Covenant» er film nummer seks i rekken – og du finner et omfattende, fiktivt univers fylt med bibelske referanser, musikk av Richard Wagner og scener der folk står og filosoferer frem og tilbake om gresk mytologi, plikt og ansvar. 

Det er flere interessante grunner bak denne utviklingen av hva som antas å være relevant og spennende innhold i science fiction-film på kino. 
For det første har sjangeren «fantasy» for alvor gjort sitt inntog i offentligheten, for eksempel gjennom den gedigne suksessen til «Ringenes Herre»-filmene, «Harry Potter»-bøkene og TV-serien «Game of Thrones». 
Et typisk trekk ved fantasy er hvordan fiksjonsunivers bygges med detaljrikdom og mytologi. 

Samtidig er TV-serier blitt en viktig premissleverandør av oppdiktede fortellinger for ungdom. 
Og det TV-produsenter ikke kan tilby av spesialeffekter og action, tas ofte igjen ved å firedoble intrigene og konspirasjonene som folk liker å bli overrasket av. 
Da Scott valgte å vende tilbake til «Alien»-universet, med filmen «Prometheus» (2012), lå manuset nærmere fantasy-sjangeren enn tradisjonell «monsterfilm». 

Derfor er det snodig hvordan «Alien: Covenant» prøver å implementere «Prometheus», men samtidig bryter flere sekvenser ned til enkel skrekkfilm – slik den første filmen var. 
I utgangspunktet høres denne miksen forlokkende ut, men i så fall må det skrus sammen til en filmopplevelse hvor man imponeres av helheten, ikke bare av isolerte trekk. 

Scott har en respektabel filmografi bak seg, både som regissør og produsent, men han er sjelden bedre enn manuset han har å jobbe med – og det forklarer hvorfor en såpass dyktig fyr har overraskende mange innslag av middelmådige filmer. 

«Alien: Covenant» har de samme problemene som «Prometheus» hadde, der flere små valg gjort av rollefigurene er forstyrrende ulogiske, og hvor filmen tar for gitt at vi i publikum skal oppleve historien som eskalerende. 

Det Scott alltid er god på, er han veldig god på. 
«Alien: 
Covenant»s visuelle univers ser veldig gjennomarbeidet ut. 
Elementer som fotografi, belysning og dekorasjon er på et nivå som er mer enn bare høyt: 
Det er trolig toppen av det Hollywood-maskineriet er i stand til å levere i 2017. 
Når ekle monstre dukker opp og filmen får lov til bare å handle om overlevelse, hjelper det veldig at vi føler at rollefigurene er i et faktisk fysisk rom, og klaustrofobien som Daniels føler på blir til en redsel vi kan ta del i. 

Men det er dessverre ikke så enkelt som at et høyt nivå på spesialeffekter og stor produksjonsverdi er det samme som en spennende filmopplevelse. 
Slikt burde Scott vite: 
«1492 – erobringen av Paradis» kostet fire ganger så mye som «Thelma og Louise», men tjente kun en sjettedel av det sistnevnte tjente. 
Så ble den glemt av de fleste andre enn fans av musikeren Vangelis. 
Hvem skal huske «Alien: Covenant» om trettiåtte år? 
Hvis du er blant dem som setter pris på alle filmene i serien så langt, er du kanskje en av dem. 
",0
"Satirisk tulledokumentar om hvordan vi blir lurt av media og reklame
«DRIB» er et underholdende lite lærestykke i kritisk tenkning. 

Hvis de siste tiders søkelys på falske nyheter har gjort deg en smule paranoid, blir ikke noiaen mindre av å se «DRIB». 
Men du blir i hvert fall underholdt mens du sitter og lurer på hva som er sant og hva som er oppspinn og fiksjon. 

De har lurt folk før, Amir Asgharnejad og Kristoffer Borgli. 
Spol fem år tilbake. 
Eurovision Song Contest arrangeres i Aserbajdsjan. 
De to – den ene norsk-iransk komiker, den andre regissør – er der på jobb for NRK, og lager tulle-TV der Asgharnejad utgir seg for å være iransk reporter. 
Vel hjemme forteller Asgharnejad at han ble holdt igjen på flyplassen i Baku, og utsatt for trusler og trakasseringer fordi han hadde fornærmet vertslandet. 
Flere medier refererte hendelsen, blant annet NRK Kveldsnytt, der han ble intervjuet. 

Nylig sa Asgharnejad og Borgli til Nettavisen at historien var oppdiktet. 
Men den står fortsatt som fakta på Wikipedias artikkel om Asgharnejad, og på NRKs nettsider ligger oppfølgingssaken, der komikeren mener Norge burde trukket seg fra Eurovision Song Contest. 

Den fem år gamle falske nyheten kunne godt endt som spillefilm, men det var det altså en annen iscenesettelse som gjorde. 
Gjennom nettstedet World Star Hip Hop skulle Asgharnejad fremstilles som en fyr som bokstavelig talt slåss for å bli kjendis. 
En video der han får bank av en dørvakt ble en farsott på nettet. 
Men den var også falsk, og et ledd i et kortfilmprosjekt Borgli jobbet med. 

Videoen kom noen reklamefolk i USA for øyet. 
De ringte Asgharnejad, angivelig, fordi de ville bruke ham i en stor kampanje for en kjent energidrikk. 
Han reiser til Los Angeles, og det er absurditetene som utspilte seg her «DRIB» foregir å rekonstruere i en blanding av fiksjonsfilm og dokumentar. 
Eller liksomdokumentar med lag på lag av metanivåer. 
For fåglarna vet hva som er sant og usant her. 
Og det er både et poeng og totalt uvesentlig. 

Der er uvesentlig fordi filmen uansett gir et vittig og infamt gløtt inn i et absurd reklamemiljø fullt av wannabes som lar seg utnytte i håp om å få en fot innenfor, folk skyhøye på seg selv – anført av Brett Gelmans hysteriske portrett av PR-mannen Brady Thompson, og floskler, fraser og ideer som foregir å ha filosofiske og visjonære dybder – men som bare er utkrøpne og spekulative. 
Her utgjør Asgharnejad og hans lett nedsegne, guttaktige blanding av ukomfortabel forvirring, oppgitthet og morskap en perfekt kontrast. 

Det er et poeng fordi hele filmen leker med fiksjon og virkelighet. 
Den foregir å gjenfortelle noe som (muligens) har skjedd, men viser også hvordan gjenfortellingen regisseres, pyntes på og dramatiseres. 
Eller manipuleres, om du vil. 
Det gjør «DRIB» til et fiffig lite lærestykke i kritisk tenkning, være seg rundt dokumentarfilm som sjanger, reklame som kynisk lurendreieri og nettet som kilde til upålitelig informasjon. 

Borgli fant opp den fiktive energidrikken DRIB for – igjen angivelig – å unngå å bli saksøkt av det påstått reelle selskapet. 
Han begynte markedsføringen av drikken lenge før filmen var ferdig, og avslutter med en henvisning til hjemmesiden, der man også kan kjøpe spin-off produkter. 
Slik biter virkelighet, fiksjon og kritikk hverandre i halen på en måte som i verste fall truer med å underminere prosjektet, i beste fall er nok en kreativ måte å leke både med sjangeren og med publikums vilje til å knytte seg til merker og bidra til merkevareoppbygging. 

Det gjør «DRIB» til en interessant og kreativ hybrid, som nok foregir å tråkke opp mer nytt land enn den faktisk gjør, men som på sitt beste er strålende satire. 
",1
"«Sieranevada» er på alle måter en tålmodighetsprøve
Klaustrofobisk familiekaos. 

Utro ektemenn. 
Konspirasjonsteorier. 
En gammelkommunist og en full ung kvinne fra Kroatia. 
Pluss en dress som ikke passer og et måltid som hele tiden må utsettes. 
Alt dette og mer til servert i tilnærmet sanntid i et ultrarealistisk filmspråk og spilt ut gjennom nesten tre timer i en trang og dunkel leilighet. 
Jo da. 
Filmens familie og venner stilles overfor prøvelser av ulikt slag. 
Men dette er i sannhet en tålmodighetsprøve, også for oss som ser på. 

40 dager etter at Emil døde, samles familie og venner hos enken for å minnes ham i en tradisjonell minnestund, der mat og vin er sterkt involvert. 
Problemet er at måltidet ikke kan inntas før presten har vært der og velsignet den avdøde så vel som dressen, kjøpt inn for å gis til en utvalgt. 
Presten er forsinket. 
Men det utgjør strengt tatt det minste problemet her. 
Ubudte, så vel som uønskede gjester, dukker opp. 
Konflikter og kriser lurer i hvert rom. 
Og bakom synger et moderne Romania, som snart 30 år etter Ceaușescus fall fremdeles sliter med ettervirkningene av kommunismen. 
Blant annet regnes landet som et av EUs mest korrupte. 

Et like intenst klaustrofobisk drama har jeg ikke sett siden Xavier Dolans «Det er bare verdens undergang» – uten sammenligning for øvrig, selv om begge handler om familierelasjoner. 
Cristi Puius film er morsommere, filmatisk mer interessant, og med en langt større varme skjult under all aggresjonen som dirrer mellom veggene i leiligheten, og på gateplan, de få gangene handlingen beveger seg ut i et nedslitt, trøstesløst bylandskap. 

Med dialoger like realistiske som filmen, går Cristi Puius rett inn i hverdags- og familielivets kjerne. 
Det blir det både gjenkjennelse og beksvart humor ut av. 
For hvem har ikke kjent den snedige blandingen av pinefull skam og lattermildhet som brer seg når familiær skittentøyvask tas ut i full offentlighet? 
Hvem har ikke kjent ørkesløsheten bre seg i løpet av diskusjonen med en eller annen slektning som mener noe som ligger milevidt fra din egen verdensanskuelse? 

Nøkkelen til filmens heller obskure tittel kan ligge her. 
I den mentale ørkenvandringen man kan føle overfor noe man står mer eller mindre maktesløs overfor, være seg familie eller et sosialt og/eller politisk «system». 
Eller tradisjoner. 
Her kommer maten inn som et interessant aspekt. 
Før 1989 var Romania et av Europas fattigste land. 
Folk flest var underlagt strenge rasjoneringer. 
Matmangelen var stor. 
I «Sieranevada» bugner det av mat, men selv om alle er sultne, kan de ikke spise før alt som tradisjonen tro skal være på plass, er på plass. 
Og noen gjør sitt for å forsinke prosessen. 

Blant alle som fyller opp leiligheten, plasserer Puiu kamera som en ekstra gjest, nærmest kroppsliggjort, som en observerende størrelse som av og til titter noen over skulderen, noen ganger må heve blikket og nesten stå på tå, av og til fortrenges bak en dør eller må haste mellom rom der det skjer ting samtidig. 
En fascinerende teknikk som både forsterker den klaustrofobiske stemningen og øker den tette, svette intimiteten i dette familiære kammerspillet, der selvbedrag og mistro, løgner og maktspill folder seg ut både uuttalt og uttalt. 

Med «Lazarescus død» (2005) sto Cristi Puius sentralt i den rumenske nybølgen, som også ga oss filmskapere som Cristian Mungiu («4 måneder, 3 uker og 2 dager» og «Den store prøven») og Corneliu Porumboiu («Hvor var du, egentlig?»). 
«Sieranevada» har ikke helt samme gjennomslagskraft. 
Men som et gløtt inn i samtidens Romania er den interessant. 
For dem som har tålmodighet. 
",1
"Vakker vårløsning i Tunisia
«Min arabiske vår» følger en ung manns personlige frigjøringskamp i kjølvannet av den tunisiske revolusjonen. 

Selv om den norske tittelen spiller på det arabiske opprøret, er ikke dette en hardtslående politisk film. 
Tvert imot. 
Det er en lavmælt, rolig film om en ung manns vei mot løsrivelse og selvstendighet. 
Men den spiller seg ut mot en politisk bakgrunn. 
Økonomien er vanskelig, den viktige turistnæringen sliter i kjølvannet av terroranslag og ustabilitet. 
Og så kan selvsagt Hedis historie sees som et bilde på et større opprør, der befolkningen endelig står imot mot et autoritært styresett. 

Filmens autoritet er Hedis mor, Baya. 
Hedi har knapt tatt en selvstendig beslutning i hele sitt 25 år lange liv. 
Nå skal han gifte seg. 
Baya har fikset ekteskapet, ordnet leilighet til dem, og Khedija, den vordende bruden, er på ingen måte noe dårlig parti. 
Hedi liker henne. 
Men er det dette han dypest sett vil? 

På en jobbreise møter han Rym, en kvinne litt eldre enn ham, selvstendig og frigjort. 
Hun utløser ikke bare erotiske følelser i Hedi, hun utløser forståelsen av og behovet for å ta selvstendige valg, være noe for egen del, ikke bare et umælende vesen som danser etter en annens pipe. 
Hun blir Hedis private revolusjon. 

«Min arabiske vår» er regissør Mohamed Ben Attias debutfilm, produsert i samarbeid med de belgiske regissørbrødrene Dardenne, kjent for en rekke hyperrealistiske, politiske filmer, som «To dager, en natt», «Gutten med sykkelen», «Barnet» og «Kvinne, ukjent», som nylig gikk på kino. 
At det preger filmen, indikerer ikke uselvstendighet fra Attias side. 
Det handler mer om kvalitet. 

Som i Dardenne-brødrenes filmer, er det ikke et ytre drama som driver «Min arabiske vår», men en indre konflikt, stillfarent formidlet gjennom den noe tafatte skikkelsen hovedrolleinnehaver Majd Mastoura spiller frem. 
Nyansene er ørsmå, like fullt inntreffer iøynefallende forandringer da han treffer Rym. 
Spilt av Rym Ben Messaoud blir hun nesten som en bauta, sterkt tilstedeværende, fysisk, varm, med en tiltrekningskraft som kommer gjennom lerretet. 

«Min arabiske vår» bygger seg langsomt opp mot to forløsende klimaks: 
En forrykende dansescene der den ellers stive og passive 
Hedi nærmest går i ett med musikken, og selve vendepunktet, som vekker en indre jubel i meg som tilskuer og som åpner Hedi for noe nytt han ikke vet hva innebærer – slik også Tunisias fremtid er håpefull, men usikker. 
",1
"Bjarte Hjelmeland bidrar til mye av moroen i «Richard Storken»
Flott animasjon og en gøy og spennende historie gjør dette til topp familieunderholdning. 

Det er ikke størrelsen det kommer an på. 
Se bare på Richard, hva han får til fordi han tror på seg selv og tør å stole på andre. 

Og se på filmen, hva den får til med et budsjett på rundt 90 millioner kroner. 
Mye i skandinavisk sammenheng, men peanøtter sammenlignet med hva store selskap i Hollywood har å rutte med. 
Derfor er det gledelig å konstatere at «Richard Storken» både teknisk og hva historie angår fint lar seg sammenligne med mye av det vi overøses med av amerikansk animasjon. 
Fortellingen lener seg riktig nok tungt på gjenkjennelige elementer, og er ikke spesielt original, selv om den er originalskrevet. 
Men filmskaperne skal ha ros for å bygge et univers fra grunnen av, og for at de serverer det med friskhet og sjarm, humor og fortellerglede, uten det glattpolerte preget amerikanske animasjoner ofte har. 

Sterke bergenske krefter bidrar til det som kan bli en europeisk animasjonssuksess – allerede før premieren var filmen solgt til filmen solgt til mer enn 100 land. 
«Richard Storken» er co-produsert av selskapet Den siste skilling i Sandviken, eid av Kristine Knudsen; bergenseren som også er hovedprodusent gjennom det Berlin-baserte selskapet Knudsen & Streuber Medien­manufaktur. 
I tillegg står det bergenske selskapet Bug bak en tredjedel av animasjonsarbeidet. 

Og så er det Bjarte Hjelmeland, i den norske utgaven. 
Han kommer jeg tilbake til. 

Vår lille venn Rickard er altså en spurv. 
En i utgangspunktet foreldreløs spurv. 
Fæle ting skjer før han har fått klekket seg ut av egget, og da han ser dagens lys, står tilfeldigvis storkedamen Aurora der. 
Hun er mer enn villig til å adoptere tassen. 
Pappa Claudius er langt mer betenkt. 
Sønnen deres, Max, er bare superglad for å ha fått en lillebror å leke med. 

Idyllen varer ikke ved. 
Da høsten kommer reiser storkene mot sør, til Afrika. 
Rickard får ikke være med. 
Noe han selvsagt ikke begriper grunnen til, han opplever jo seg selv som stork. 
Lett oppesen som han er, legger han en plan om å følge etter familien sin. 

Odde vennskap er en oppskriftsmessig del av denne typen filmer. 
Her kommer det i form av den forvokste pygméuglen Olga. 
Deres vei mot Afrika gjør filmen til en slags flygende road movie full av dels dramatiske, dels vittige vrier og vendinger. 
Som da de kommer til Frankrike og treffer undulaten Kiki. 
Her kommer Bjarte Hjelmeland inn. 

Ikke bare er det befriende å høre bergensk innimellom all østlandsken, Hjelmeland er også perfekt stemmegiver til den flamboyante discodivaen som trass i en smule feighet og flyveudyktighet slår seg sammen med de to. 
Hjelmeland tilfører Kiki bøtter med vidd og sjarm, og gjør skikkelsen til et sammensatt og tvetydig vesen, både hva angår kjønn, legning og personlighet. 

Som alle gode animasjonsfilmer er «Richard Storken» full av fine detaljer. 
Mens fuglene er tegnet i klare farger og med små, individuelle kjennetegn, ligger bakgrunnslandskapet badet i et sartere, mer gjennomskinnelig lys. 
Den dataanimerte streken er av og til nesten taktil og riktig lekker å se på. 

Selv om også Olga og Kiki portretteres med varme og humor, er Kiki den mest outrert komiske. 
Olga og Richard er mer tegnet for og egnet til å gi barna noen å identifisere seg med. 
I sitt utenforskap har de både en sårbarhet og overordentlige mengder mot, herunder overmot. 
Kombinasjonen leder dem inn i ganske skumle situasjoner, men har også en underliggende dimensjon: 
Skal du fullt ut bli godtatt i et miljø du i utgangspunktet ikke hører hjemme i, må du overgå deg selv. 
Først når Rickard blir flinkere til å være stork enn storkene er, blir han godtatt også av Claudius. 
Samtidig er det nettopp det at han ikke er stork, som gjør at han lykkes når det gjelder. 
",1
"Makten rår i «Klasseforstanderen»
Velkommen tilbake til sovjet-kommunismen. 

En gruppe foreldre samles til møte i et klasserom, og på tavlen står årstallet 1984. 
Slik plasseres både tid og tema effektivt, for årstallet henspiller selvsagt også på George Orwells roman med samme navn, fremtidsdystopien som ble selve referansen hva angår skildringen av totalitære samfunn. 

Handlingen i «Klasseforstanderen» veksler effektivt mellom det som skjer på foreldremøtet, og hendelsene som gjorde møtet nødvendig. 
Det dreier seg om læreren Maria Drazdechova. 
Hun kom til skolen året før, tilsynelatende blid og jovial. 
Det første hun gjør, er å be hver elev fortelle hva foreldrene jobber med. 
Informasjon hun bruker for alt den er verdt. 
Til egen fordel, og elevenes – om de stiller opp, mot dem som har foreldre som nekter å fjeske for henne. 

Klasserommet som mikrokosmos og allegori for ytre, samfunnsmessige strukturer er et mye brukt dramaturgisk grep, sist sett i norskalbanske Izer Alius «Fluefangeren», som hadde premiere forrige uke. 
I slovakiske «Klasseforstanderen» kommer det ytre samfunnet tettere på, i og med at foreldrene er så sterkt til stede. 

Dessuten tar historien utgangspunkt i regissørens egne opplevelser på skolen. 
Uten at det svekker dens allegoriske kraft. 

Det vi har å gjøre med her, både på mikro og makroplan, er et gjensyn med sovjet-kommunismen og dens mange utslag og konsekvenser. 
Splittede familier. 
Triksing, fiksing og korrupsjon. 
Lydighet under tvang. 
Sanksjoneringer. 
Smisking for makten. 
Overvåking. 
Et system der man aldri vet hvem man kan stole på. 

Selv om tre elever og deres foreldre står i sentrum, er persongalleriet såpass stort at filmen fremstår som en kollektivfortelling. 
Det både kler og er betegnende for en historie der samspillet mellom individuelt mot og kollektiv handling står sentralt. 
Det også gjør at vi ikke kommer spesielt tett på hver enkelt, de blir snarere representanter for en skjebne, et tenkesett, en mennesketype. 
Men som helhet bidrar de til å tegne et solid periodeportrett som dessuten får drahjelp av en særdeles forseggjort scenografi. 
Tidsriktig og lekkert detaljert viser den hvordan 1970-tallet fortsatt henger ved, samtidig som tapetmønstre og interiør gir filmen et ekstra løft, visuelt. 

Den som står ut på personplan er lærerinnen selv, spilt av Zuzana Mauréry som fullt fortjent fikk prisen for beste kvinnelige skuespiller på filmfestivalen i Karlovy Vary. 

Mauréry går inn i spillet som var det drømmerollen hennes, og gjør henne til en sammensatt og forførerisk skikkelse, eller forførerisk sammensatt om man vil, slesk og snikete og fryktinngytende, med en yndig glasur over et beregnende og skruppelløst indre. 
Se henne gjerne som en symbolsk figur for det politiske systemet hun er en del av. 

Regissør Jan Hrebejk klistrer på en overflødig og malplassert oppsummering av hvordan det gikk med de tre sentrale elevene Danka, Filip og Karol. 
Han gjør det godt igjen med et nålestikk av et sluttbilde. 
For om maktmisbruk var en av kommunismens mange ingredienser, falt ikke fenomenet som sådan nødvendigvis bort da Berlinmuren falt. 
",1
"En film for store og små outsidere
«Guardians of the Galaxy: 
Vol. 
2» er en storfilm med råflotte spesialeffekter, som likevel føles personlig og vemodig. 

«Guardians of the Galaxy: 
Vol. 
2» starter med at Peter Quill (Chris Pratt) og gjengen er blitt beryktede leiesoldater som dreper monstre mot betaling. 
Dette er på grunn av det gode ryktet gjengen fikk etter å ha reddet galaksen i forrige film, som du for øvrig ikke trenger å ha sett: 
Nesten alt du bør vite meddeles gjennom en morsom åpning der et slimete, tykkhudet uhyre fjernes med humor og hardt arbeid i fellesskap. 
Men du bør vite at Peter ikke vet hvem hans far er. 

Det sosiale samspillet preges av erting, tøysing, laserpistoler og softrock fra det sene 70-tall. 
Samarbeidet er så sterkt – og eventyrene så råkule – at det må noe mega til for å rokke ved samholdet. 

Nei, skulle man sett: 
Plutselig dukker pappaen til Peter opp. 
Han er halvt vesen og halvt himmellegeme. 
Mer mega kan det ikke bli. 
Kommer gjengen til å splittes av dette? 

«Guardians of the Galaxy: 
Vol. 
2» er film nummer femten i Marvel Studios ambisiøse og påkostede «cinematiske univers», der alt eksisterer i den samme fiktive verdenen. 
Det er en strategi som kan beskrives både som en nyvinnende idé og som motivert av profitt. 
Fremgangsmåten har studioet hentet fra tegneseriene filmene baseres på. 

Å la historier gli inn i hverandre har vist seg å være appellerende for mange, og jeg tror det gjøres forståelig ved å se for seg unger samle leketøyene sine og la disse banke hverandre opp. 
Kanskje er det Iron Man som slåss mot Thor? 
Eller sistnevnte som slåss mot Hulken? 
Eller hva med Captain America mot Iron Man? 

Slik kunne man holdt frem, i evig tid. 
Men de andre filmene i «universet» er uvesentlige i «Guardians of the Galaxy»-filmene – i alle fall foreløpig – og det er befriende endelig å se en Marvel-film som er så innsnevret at en merker James Gunns unike signatur. 
Han har stått for manus og regi i begge filmene. 

Der forrige «Guardians» tok oss med ut til verdensrommet, skal vi her til et skumlere sted, nemlig barndommens traumer. 
Det bør settes pris på. 
Vi har for mange ensartede filmer der helten må få tak i objekt «x» før slemming «y» får brukt det. 
I to tredjedeler av «Guardians of the Galaxy: 
Vol. 
2» er «slemmingen» at rollefigurene må stille ansikt til ansikt med skadelige opplevelser fra fortiden. 
Det er et overraskende valg når konteksten er at vi ser på en produksjon som kostet over en milliard kroner å spille inn, og som er fylt av eksplosjoner, et menneskeliggjort babytre og en rappkjeftet vaskebjørn med en bazooka. 

Filmens kjerne er følelser, men denne indre, viktige delen kommer på bekostning av et alminnelig actionplott, et der løsningen på problemet er åpenbart. 
De mindre tålmodige vil trolig tolke grepet som et ufokusert forsøk på å lage noe populært. 
Men tar man psykologien på alvor, er filmen sylskarp. 
Det er uansett nok dyktighet her til dem som vil se fine bilder og ha underholdning på kino: 
De flotte spesialeffektene, den originale neon-paletten i bildebruken og hentydningene til science fiction-filmene fra 80-tallet du kunne finne i hyllene på nedlagte Forum Video, men som ingen tok alvorlig. 
Bortsett fra denne filmens regissør, da. 

Hvorfor er denne filmen verdt å hylle? 
Fordi regissør Gunn fanger en ømfintlighet som kommer fra den rare, fine rollen tegneseriene har i samfunnet: 
Når jeg går ned trappen i Outland-butikken ved Fortunen for å se etter «Ms. Marvel»-tegneserier, og møter på en ung goth-jente og en gutt på 14, også de på utkikk etter nye tegneserier, finnes det i et lite øyeblikk et bånd mellom tre svært ulike mennesker hvor vi alle har noe til felles som er både privat og kollektivt – samtidig. 
Tegneserier handler ofte om folk som på et eller annet vis står utenfor, og denne følelsen av å stå på utsiden kan implisere så mangt. 

Derfor tyr vi til fortellinger og bilder som minner oss på at det er greit, vi finnes der ute og vi betyr noe om vi gjør de rette valgene. 
Det høres elementært ut, men denne forståelsen for menneskets hjerte er så ofte fraværende fra påkostet underholdning at det er verdt å applaudere de gangene Hollywood husker på at det er hundrevis av individer inne på KP1 – ikke en bunke lommebøker. 
",1
"«Your Name» er japansk animasjon på sitt beste
Drømmer, lengsler og ulike liv veves sammen på intrikat og fascinerende vis. 

Ikke at «Your Name» mangler magi. 
Det handler mer om flyten og dybden i en eventyrlig og mystisk fortelling som innimellom blir ganske så intrikat, av og til forvirrende, noen ganger overlesset og langdryg, for så å tette seg til og bli riktig spennende. 
For hva er det egentlig som skjer? 

Det spør også tenåringene Taki og Mitsuha seg om der de morgen etter morgen våkner fra merkelige drømmer. 
Taki bor i Tokyo, Mitsuha i en liten by i den nordlige provinsen Hida. 
Om natten, i drømmene, blir han henne og hun ham. 
Eller skjer det også i virkeligheten? 

De gjentatte ut av kroppen-opplevelsene er et vakkert bilde på ideen om og lengselen etter en sjelevenn, og også en god illustrasjon på tenåringers søken etter identitet, på fremmedfølelsen man kan ha i denne alderen, og kroppsnysgjerrigheten. 
Hva er maskulinitet og hva er femininitet? 
Hva skjer når det feminine tar plass i det maskuline? 
Hvordan er det egentlig å ha en jentekropp, en guttekropp, eller å være en gutt i en jentekropp og vice versa? 

Shinkai leker med spørsmålene med en blanding av humor og alvor som bidrar til filmens sjarm. 

Parallelt med at Taki og Mitsuha bytter identitet, er en meteor på vei inn over landet. 
Et spektakulært naturfenomen, men også en potensiell fare. 
I tillegg til sin visuelle verdi og dramaturgiske funksjon, fungerer meteoren som en omskrivning av de gjentatte jordskjelvene som har rammet Japan, sist i 2011, med en katastrofal tsunami og atomulykken i Fukushima som resultat. 

Så selv om filmen kjæler med den romantiske tanken om at noen er bestemt for hverandre, ligger kjernen i historien her, i spørsmålene som reises rundt fenomenet skjebne. 
Hva er naturgitt og hva kan menneskene forme selv? 

Samtidig vever Shinkai inn elementer av fortid og nåtid, modernitet og gamle tradisjoner, og tegner derigjennom et bilde av et moderne og sammensatt Japan. 

Mitsuhas far er en forhenværende shintoprest som har forlatt den eldgamle religionen til fordel for politikken, noe som er i ferd med å korrumpere ham. 
Mitsuha og lillesøsteren bor hos bestemoren, som sørger for at barnebarna holder de religiøse ritualene ved like og vever tradisjonelle bånd som i filmen også blir en metafor på båndene som knytter mennesker sammen, og på tiden. 

«Tiden er som tråder som vikles sammen», sier bestemor. 
Og tiden spiller både Taki og Mitsuha et puss, skal det vise seg. 

På sett og vis er «Your Name» i seg selv som en drøm. 
Like abrupt, uklar og ubegripelig som drømmer kan være, og samtidig flytende, og lysende klar, og full av følelser som sitter igjen i kroppen lenge etter at du har våknet, også når du har glemt hva du egentlig drømte. 
Og på samme måte som man kan våkne etter en drøm for så å sovne igjen, og drømme videre, har filmen flere mulige sluttpunkt. 

Selv om filmen er tillatt for seksåringer, vil den med japansk tale, norsk undertekst og kompleks handling trolig være for krevende for de yngste. 
For ungdom og voksne med forkjærlighet for japansk animasjon, er den derimot et absolutt må se. 
De ekstra interesserte kan dessuten søke opp et vell av fora på nettet, der handlingen tolkes, plukkes fra hverandre og diskuteres. 
",1
"«Fluefangeren»:Politisk konflikt i klasserommet 

Løfterik langfilmdebut fra en norskalbansk regissør med bakgrunn fra Makedonia. 

Izer Aliu. 
Det er bare å merke seg navnet, først som sist. 
Han gikk ut fra den norske filmskolen på Lillehammer i 2012, og cineaster med hang til kortfilm vil huske avgangsfilmen hans derfra – «Å vokte fjellet». 
Den ble nominert til Oscar for beste studentfilm, og fikk Amanda-prisen samme år. 
To år etter kom novellefilmen 
«Det gode livet – der borte», som vant Gullstolen, hovedprisen på kortfilmfestivalen i Grimstad. 

Nå er altså langfilmdebuten klar for norske kinoer, etter å ha hatt internasjonal premiere på den prestisjetunge filmfestivalen i Toronto i september. 
Der ble den vist i Discovery-seksjonen, som omfatter debutfilmer av regissører med et særskilt talent. 

Som i eksamensfilmen hans, befinner vi oss i Alius opprinnelige hjemland, Makedonia. 
På landsbygden, der et valg nettopp er over. 
De nye lederne setter inn sine egne folk i posisjoner, også på skolen. 
En av dem som skal skiftes ut, er den idealistiske læreren Ghani. 
Samtidig speiles de etniske og politiske konfliktene også hos elevene, og legger en ekstra dimensjon til noe man først kunne oppfatte som den sedvanlige knuffingen mellom prepubertale gutter. 

Kranglingen gir Ghani en idé han håper skal løse opp i motsetningene, og også berge jobben hans – dersom han lykkes. 
Etter skoletid holder han guttene tilbake og setter i gang et sosialt eksperiment. 
Målet er å lære dem samarbeid og gjensidig forståelse og respekt. 

Via korte, men effektive riss får vi innblikk i underliggende politiske strukturer og et om ikke nærgående, så lettfattelig bilde av hvem disse guttene er, hva de har i bagasjen som gjør at de er den de er i flokken. 
Eller i de to flokkene, om du vil. 
Den ene består av representanter for valgvinnerne, den andre av taperne. 
Så er det han som for det meste står alene. 
Og så er det Djemal, en psykisk utviklingshemmet gutt, tittelens fluefanger, som på sett og vis befinner seg fullstendig utenfor det hele. 
Likevel – og på snedig vis – er han et slags omdreiningspunkt, både i flokken og i filmen. 

«Fluefangeren» kan leses på flere plan. 
Selv om Ghanis opplegg låner friskt fra all verdens lagbyggingsskurs, fungerer det langt på vei etter hensikten. 
Samtidig er dette også en politisk satire, der klasserommet utgjør et mikrokosmos og dramaet blir en allegori for konfliktene på Balkan. 
Med endrede relasjoner oppstår nye konstellasjoner. 
Da er det ikke lenger like åpenbart at vi er vitne til en vellykket, sosialpsykologisk øvelse. 
Da er det konturene av et diktatur vi har foran oss. 

Aliu lar mye stå åpent tematisk, men viser en filmatisk stilsikkerhet som imponerer – også fordi filmen er spilt inn med minimalt budsjett og med amatører i alle rollene, bortsett fra Ghanis. 
Paradoksalt nok er også han filmens største svakhet. 
Som figur blir han noe uklar og retningsløs, dels idealist, dels en mann i gradvis oppløsning, dels bare ute etter å redde sitt eget skinn. 
Aliu og skuespiller Burhan Amiti greier ikke helt å forene dette i en plausibel og psykologisk troverdig skikkelse. 
Derfor blir han aldri farlig nok, forblindet nok eller hel nok til å vekke verken medynk, frykt eller forundring. 

Filmen hadde også tjent på en noe strammere regi og litt mer kraft i det politiske bittet. 
Men trass den ganske mørke tematikken, greier Aliu å gjøre «Fluefangeren» til en film som innimellom er riktig underholdende, full av flotte observasjoner og med en gjeng unge gutter som fungerer nærmest perfekt i rollene sine. 
Det alene sier sitt om Alius evner som regissør og personinstruktør. 
",1
"Patti Smith gir «Song to Song» et ekstra løft
Sex og svik og rock and roll i Austin, Texas. 
På Terrence Malicks flimrende vis. 

Få lager så vakre filmer som Terrence Malick. 
Få lager så irriterende filmer, heller. 
Magiske i det ene øyeblikket, forvirrende i sin mangel på fortellerstruktur i det andre, søvndyssende i det tredje. 
For så plutselig å lugge til, når man minst aner det. 

Musikken har alltid vært en markant del av filmene hans, men da helst som et, i dobbelt forstand klassisk lydspor. 
Denne gangen går han direkte inn i et langt mer rockete musikermiljø i Austin, der Faye (Rooney Mara) prøver å etablere seg som gitarist. 
Rundt henne svirrer – i bokstavelig og overført betydning – en annen aspirerende musiker, BV (Ryan Gosling) og produsenten Cook (Michael Fassbender). 
Sammen utgjør de en trekant som etter hvert brytes opp, og som tittelen indikerer handler «Song to Song» om mennesker som trekkes mot hverandre og drives fra hverandre, i et miljø som sett fra kinosetet virker alt annet enn forlokkende. 

Med Faye og BV som sentrum, dukker også andre stjerner opp. 
Natalie Portman som serveringsdamen Rhonda, som Cook gifter seg med, Cate Blanchett som den rike kvinnen BV har en affære med og Val Kilmer som aldrende og bøllete rockestjerne. 
Iggy Pop og Lykke Li i små sekvenser, Patti Smith i noen flere, der hun både står på scenen og utgjør en del av miljøet rundt Faye. 

Selv om Malick også denne gangen fyller på med klassisk musikk, bidrar både miljø og øvrig lydspor til at filmen virker mer energisk, eller dynamisk, enn hans siste («Knight of Cups», «To the Wonder» og «Tree of Life»). 
Men også denne er fylt over randen av Malicks mer eller mindre poetiske kjennemerker og favorittmotiver. 
Fugler, trær, kornåkre. 
Kvinner som snurrer seg inn i florlette gardiner, som hopper og danser og lokker og leker, eller poserer, med en sensualitet som hele tiden vipper mot det affekterte. 
Sparsom dialog, hviskende fortellerstemme og kjent, fragmentarisk, impresjonistisk fortellerstil. 
Alt som gjør at Malicks filmer ofte står og vipper mot det selvparodiske. 

Tematisk sentrerer filmen rundt begjær, selvbedrag, kjærlighet – og også klasseskiller; det er et gap mellom Cooks luksuriøse leiligheter og de enkle boligene som huser Rhondas mor (Holly Hunter) og BVs syke far. 

Men mye må snekres sammen i tilskuerens hode. 
Det er med «Song to Song» som med de andre av Malicks siste filmer – de kan med fordel sees igjen, og vokser gjerne ved gjensyn. 
Og selv om man kan irritere seg grønn over Malicks ofte manierte stil, biter filmene seg fast, på ett eller annet vis. 
Så også denne. 

To kvinner gir filmen et ekstra løft. 
Patti Smith, som med sin musikk og tilstedeværelse også jorder filmens noe flytende univers. 
Og Rooney Mara. 
Strengt tatt forbyr jeg meg selv å kommentere kvinners utseende, og i tilfellet Mara handler det heller ikke om den eteriske skjønnheten, selv om hun har et ansikt man vanskelig kan se seg mett på. 
Det handler først og fremst om det vide, sanselige uttrykksregisteret, som hun her får spille på for alt det er verdt. 
",1
"En mer grotesk grøsser enn «Lyst» har ikke vært laget i Norge
Blodig hevnthriller fra Stord kan bli skikkelig kultfilm. 

Dette er filmen Bergen kino først ikke ville sette opp. 
Så ombestemte de seg. 
Heldigvis. 
«Lyst» er ikke lytefri. 
Men som norsk bidrag til sjangeren «rape revenge», er den interessant. 
Gitt dens knøttlille budsjett, er den også oppsiktsvekkende vellaget og gjennomarbeidet. 

Svenske Magdalena From Delis spiller Lisa Rostorp, forfatter av ultravoldelige krimbøker som utforsker forholdet mellom vold og sex. 
Så rammes hun selv av et seksuelt overgrep. 
Når vi treffer henne, er hun dypt traumatisert, innestengt i leiligheten der hun knasker piller og nærmest doper seg på vin for å holde marerittene på avstand. 
Uten at det hjelper. 
Daglige besøk av psykiater (Sondre Krogtoft Larsen) synes heller ikke å ha noen effekt. 

I Lisas tilværelse er skillet mellom mareritt, realiteter og innbilte syner fullstendig visket ut. 
Det gir en hallusinatorisk film der den ugne stemningen etableres raskt. 
Etter en start som en stund føles i overkant stillestående og repetitiv, bygger filmen seg opp til det mer og mer blodige og groteske, inkluderte en allerede mye omtalt kastrasjonsscene som kan få det til å vrenge seg i enhver. 
Og det stopper ikke der. 

At filmen er kvalmende så det holder, sier mye om hvor gjennomførte spesialeffektene er. 
De som husker Severin Eskelands langfilmdebut «Snarveien», husker kanskje også hvordan han brukte alle triksene i grøsserboken, om enn i overkant. 
Han gjør det samme denne gangen, bare mer tilbakeholdent. 
Et forbilledlig lydarbeid får følge av Magne Steinsvolls musikk. 
Og selv om bruken av speil er et velkjent grep, fungerer det fint her for å skape romlighet og dybde i en film som for det meste foregår i en leilighet. 
Det samme gjelder den utstrakte filmingen fra ulike vinkler, som får frem både det klaustrofobiske og det psykotiske i Lisas univers. 

Like godt gjennomført er den visuelle estetikken; med farger stort sett i grått, svart og dempet hvitt. 
Tonet ned av dus belysning blir fargeskalaen et bilde på Lisas mentale tilstand – kontrastert av lyse, fargeintense klipp fra før traumet – samt, selvsagt, en effektiv bakgrunn for blodet når det begynner å renne. 

Mens Magdalena From Delis gjør en god figur som Lisa, skjemmes filmen noe av at skuespillet i andre roller ikke helt holder mål. 
Men det litt amatørmessige er lett å tilgi, gitt det imponerende i at Eskeland ellers gjør mesteparten selv, fra manus og regi til filming og klipp. 

Som «rape revenge» blir «Lyst» interessant fordi den utspiller seg som en realistisk fantasi som også tør å gå inn i det vanskelige landskapet der seksuelle fantasier utspiller seg. 
Der nærmer den seg et tabu vi også så behandlet i Paul Verhoevens «Elle», om enn på en noe annen måte. 

Eskeland er tro mot sjangerens hang til blodsprutende raseri og katarsis via vold. 
Samtidig bruker han psykothrillerens tvetydige muligheter på både fiffig og pirrende vis, med en sluttscene der du tror ... aha ... og så var det kanskje ikke sånn likevel. 
Men hva var det da? 

Gitt hvor bra regissøren fra Stord forvalter skolissebudsjettet i «Lyst», er det bare å håpe at han snart kommer opp med et nytt prosjekt, får langt mer å rutte med og fortsatt frie tøyler. 
",1
"«Hoggeren»
Så var det altså fra Hallingdals trange skoger den skulle komme, filmen en del av oss har ventet på, uten helt å vite hva vi forventet. 
Men noe utenfor allfarvei var det vi ville ha. 
En norsk film som ikke prøver å leke Hollywood eller traske langs sjangerfilmens oppgåtte stier. 
En film som forteller en både rotnorsk og universell historie, og som evner å gjøre det islendingene har gjort i film etter film: ta natur og landskap i bruk som medspiller, rollefigur, definerende bakteppe. 
Noe dypt originalt. 
",1
"«Hjartasteinn»
Den islandske naturen alene gir landets filmskapere utrolig mye gratis. 
Til gjengjeld kvitterer de ved å bruke den til fulle. 
Som bakteppe, medspiller, som en hovedrolleinnehaver i seg selv. 

Langfilmdebutant Guðmundur Arnar Guðmundsson er intet unntak. 
Med norske Sturla Brandth Grøvlen bak kamera viser han oss et barskt miljø i dobbelt forstand – landskapet er like røft som menneskene som bor her. 
Samtidig er det som om filmskapernes blikk står i skarp kontrast til naturens dramatikk. 
Med steile, snødekte fjell, iskalde fjorder, regn, døde dyr som bakgrunn, retter de en nennsomt innstilt linse mot en håndfull ungdommer og ser ømt og varmt på alt de baler med denne sommeren. 
",1
"«Løvetannbarn»
«Løvetannbarn» kan gjerne sees som en motsats til «Karsten og Petras» krampeblide, knirkefrie univers. 
Den franske filmen har riktig nok fått ni års aldersgrense, men i følge med voksne, og med en prat etterpå, vil den trolig kunne fungere for litt yngre barn også – om ikke for de aller minste. 
",1
"«Kammerpiken»
Mange har sikkert lest Sarah Waters «Renkesmed», som ble Bookerpris-nominert da den kom i 2002. 
De vet litt om hva det går i. 
Det er likevel ingen grunn til ikke å se Park Chan-wooks filmatisering. 
Kjenner man filmene hans, vet man hvilken estetiker han er – selv om fortellingene han ruller ut gjerne er av det voldsomme slaget. 

Filmatisering er kanskje å ta litt hardt i, filmskaperne bruker begrepet «inspirert av», og har flyttet handlingen fra viktoriatidens England til 1930-tallets Korea, på en tid da landet var okkupert av Japan. 
Men de tar med seg flust av Waters gotiske detaljer. 
",1
"«Gråtass redder gården»
Gustav (Elias Søvold-Simonsen) prøver å selge jordbær ved siden av en bilvei, men forbikjørende turister lar seg ikke lokke. 
Vondt blir verre når Ingar Helge Gimle og Joachim Rafaelsen stopper opp, med olme blikk og slemming-fakter så overdrevne at de ville blitt kastet ut av et gratis teater-workshop i Fana Kulturhus. 
De representerer Vegvesenet og Turistvesenet, og i denne filmen er dette nok til å forklare ondskapen selv: 
De vil rive ned gården til Gråtass så de kan bygge motorvei der. 
",0
"«Get Out»
Komikeren Jordan Peele har tatt en dash tradisjonell skrekkfilm, litt zombieinspirasjon, mye rasisme og en stor neve sosial og politisk satire, puttet det i en gryte og rørt godt rundt. 
Resultatet smaker slik fusjoner ofte gjør: overraskende. 
Derfor er dette også en film som er gøyere å se, jo mindre du vet på forhånd. 
",1
"«Løvetannbarn»:Nydelig om barn som har det vanskelig 

Kan en tiss eksplodere? 
Kan man få det godt, selv om man har hatt det vondt? 
Små og store spørsmål stilles i praktfull animasjonsfilm. 

«Løvetannbarn» kan gjerne sees som en motsats til «Karsten og Petras» krampeblide, knirkefrie univers. 
Den franske filmen har riktig nok fått ni års aldersgrense, men i følge med voksne, og med en prat etterpå, vil den trolig kunne fungere for litt yngre barn også – om ikke for de aller minste. 

Isak, eller Løken som han foretrekker å bli kalt, bor alene med moren, som drikker. 
Da hun dør, blir Løken helt alene. 
Og han føler skyld. 
Via politimannen Raymond kommer han på barnehjem, der han møter andre barn med vonde erfaringer. 

Mørket som omgir Løken og vennene hans, hindrer ikke «Løvetannbarn» i å være en lys film, selv om lyset tar farge av mye sårt og leit. 
Humoren ligger både i små situasjoner og samtaler, og i den flotte animasjonen, som i sin runde, tydelige enkelthet både er uttrykksfull og gir rom for mange fine nyanser. 

Figurene og produksjonen alene gjør «Løvetannbarn» til en film enhver animasjonselsker bare smelter for. 
I tillegg greier den å behandle et komplisert og smertefullt tema direkte og usentimentalt, uten å bli brutal. 
Med stor varme og medfølelse anerkjenner den at livet kan være tøft og problematisk også for barn. 
At alle voksne ikke nødvendigvis er greie. 
At foreldre og barn kan elske hverandre, selv om de har det trøblete sammen. 
At barn både kan være ubarmhjertige og snille, solidariske og ensomme. 
Gjerne på én gang. 

Filminteresserte kan merke seg at Céline Sciamma er medforfatter på manus. 
Hun har også skrevet og regissert filmene «Vannliljer», «Tomboy» og «Girlhood», som alle viser stor innsikt i og følsomhet for barn og unge i en vanskelig brytningstid, fysisk og emosjonelt. 

«Løvetannbarn» var nominert til Oscar for beste animasjonsfilm, men tapte for supermorsomme «Zootropolis». 
De kan ikke sammenlignes. 

Tematisk er «Løvetannbarn» en gavepakke til barn som på en eller annen måte sliter. 
Dette er deres film, og de fortjener den. 
Men det er også en film mange andre barn bør få muligheten til å se. 
Både fordi den er trist og morsom, fantasieggende og rørende, og fordi den gir innsikt i en vesentlig tematikk. 
Kanskje vil de i Løken, Kamilla, Simon og de andre kjenne igjen både seg selv og sine egne venner og klassekamerater. 
For utsatte barn finnes jo ikke bare på film. 
Ikke er de særlig annerledes enn barn flest, heller. 
",1
"«Kammerpiken»:Sanselig og rå erotisk thriller 

Asiatisk estetikk møter britisk populærkultur i dette sensuelle og snedig sammenskrudde dramaet. 

Mange har sikkert lest Sarah Waters «Renkesmed», som ble Bookerpris-nominert da den kom i 2002. 
De vet litt om hva det går i. 
Det er likevel ingen grunn til ikke å se Park Chan-wooks filmatisering. 
Kjenner man filmene hans, vet man hvilken estetiker han er – selv om fortellingene han ruller ut gjerne er av det voldsomme slaget. 

Filmatisering er kanskje å ta litt hardt i, filmskaperne bruker begrepet «inspirert av», og har flyttet handlingen fra viktoriatidens England til 1930-tallets Korea, på en tid da landet var okkupert av Japan. 
Men de tar med seg flust av Waters gotiske detaljer. 
Som den falske greven, her kalt Fujiwara. 
Han planlegger å svindle rike Hideko ved å gifte seg med henne, og sender lommetyven 
Sookee til palasset der Hideko bor sammen med onkelen, en pasjonert samler av sjelden og relativt kinky litteratur. 
Gjennom jobben som kammerpike skal Sookee forføre ladyen inn i ekteskap med greven. 

Med skuespill i særklasse formes en film som på en og samme tid er et blendende vakkert kostymedrama, en brutal beretning om sadisme og pervertert, stakkarslig machokultur, og en sexy, erotisk thriller. 
Park Chan-wook er mest kjent for sin hevntrilogi, hvorav «Oldboy» regnes blant de ypperste sjangeren. 
«Kammerpiken» kan gjerne sees som en forlengelse, også den skriver seg på finurlig vis inn i hevnsjangeren, denne gangen iført feministiske gevanter og i en form som gjør hevnen mer til et kvinnelig frigjørings- og løsrivelsesprosjekt. 

Men de som så hans forrige film på norske kinoer – engelskspråklige «Stoker» med Nicole Kidman og Mia Wasikowska i hovedrollene – husker hvordan han fremkalte en fortettet erotisk stemning via et firhendig spilt pianostykke. 
Her gjentar han bragden i en i utgangspunktet like usexy scene; nemlig en skarp tann som må files ned. 
Erotikken blir langt mer eksplisitt etter hvert, men nyt først denne elegante oppvisningen i antydningens kunst. 
",1
"Følsomt om ung seksualitet i «Hjartasteinn»
Den vanskelige overgangen fra barn til voksen sees på med ømt blikk. 

Den islandske naturen alene gir landets filmskapere utrolig mye gratis. 
Til gjengjeld kvitterer de ved å bruke den til fulle. 
Som bakteppe, medspiller, som en hovedrolleinnehaver i seg selv. 

Langfilmdebutant Guðmundur Arnar Guðmundsson er intet unntak. 
Med norske Sturla Brandth Grøvlen bak kamera viser han oss et barskt miljø i dobbelt forstand – landskapet er like røft som menneskene som bor her. 
Samtidig er det som om filmskapernes blikk står i skarp kontrast til naturens dramatikk. 
Med steile, snødekte fjell, iskalde fjorder, regn, døde dyr som bakgrunn, retter de en nennsomt innstilt linse mot en håndfull ungdommer og ser ømt og varmt på alt de baler med denne sommeren. 

Ta bare åpningsbildet. 
Guttene på kaien, med bar overkropp i solen. 
Fingrene som nærmest i vanvare, og likevel utforskende, napper lett under armene, på brystkassen, for å sjekke om det har begynt å vokse hår. 
Slik settes tid, tanker, stemning. 
Alle på samme alder vet hva det går i. 
Alle vi voksne har vært der en gang. 
Dette er ikke bare «denne sommeren», det er denne sommeren. 
Sommeren da du ikke lenger er et barn. 
Da kysseleken brått har fått et annet innhold og følelsene plutselig forandrer seg. 
Da du skjønner at du er på vei fra ett sted til et annet, og må finne ut hvem du er og skal være, derfra og videre. 

Bestekompisene Thor og Kristján står midt i det. 
Lille, spedbygde Thor, med sin forelskelse i den langt mer utviklede Beta. 
Kristján, med sine urovekkende følelser for Thor. 
Vanskelige å håndtere uansett, og ikke gjort lettere av at de bor i en avsidesliggende bygd der rommet for annerledeshet er lite. 
Dermed blir «Hjartasteinn» også en film om mennesket som natur, hvordan vi formes av stedene vi bor på, samtidig som vi også er vår egen natur, vår legning, våre talenter, vår personlighet og vårt lynne. 

Isolert sett er ikke «Hjartasteinn» spesielt original, ung seksualitet har lenge vært et yndet tema i sjangeren oppvekst- og modningsdrama. 
Tenk bare på Knut Faldbakkens roman «Insektsommer», som ble filmen «Den sommeren jeg fylte 15» i 1976, Olaug Nilssens «Få meg på, for faen!», som ble film i 2011, eller den svenske klassikeren «Fucking Åmål», for å nevne et par eksempler. 

Det som skiller «Hjartasteinn» fra hopen, er dels miljøet den utspiller seg i, dels med hvilken filmatisk og menneskelig følsomhet den nærmer seg temaet. 
De skjøre følelsene, den prøvende utforskningen. 
De brå kastene mellom forventning og lykke, raseri og sorg. 
All usikkerheten. 
Guðmundur Arnar Guðmundsson (født 1982) baserer historien på sin egen oppvekst på et lite sted, og det er som om han husker seg selv som 15–16-åring som om det var i går. 
På mange måter er dette en film som også handler om ydmykelser og verdighet – Thor blir til stadighet ydmyket av sine ertende, utagerende storesøstre. 
Desto vakrere å se hvordan filmskaperne lar ungdommene beholde verdigheten sin så til de grader, også i sine mest intime øyeblikk, og på en måte som er relativt sjeldent i denne type film. 
Og når uforstandige voksne fratar dem verdigheten, gjør det vondt. 

I dette bildet hører en kritikk av islandsk manns- og machokultur, litt i slekt med den vi så i Rúnar Rúnarssons nydelige «Småfugler» fra 2015, også den en oppvekst- og modningshistorie fra en rufsete, islandsk landsbygd. 
Det handler om fedre som enten er helt fraværende eller til stede på en måte som undertrykker kvinner og barn, være seg via vold eller overivrig innlæring av mannlige «dyder». 
",1
"Gråtass redder gården fra offentlige inngrep
Et fordummet syn på byråkratiet gir denne barnefilmen en rar klang av høyrepolitikk. 

Gustav (Elias Søvold-Simonsen) prøver å selge jordbær ved siden av en bilvei, men forbikjørende turister lar seg ikke lokke. 
Vondt blir verre når Ingar Helge Gimle og Joachim Rafaelsen stopper opp, med olme blikk og slemming-fakter så overdrevne at de ville blitt kastet ut av et gratis teater-workshop i Fana Kulturhus. 
De representerer Vegvesenet og Turistvesenet, og i denne filmen er dette nok til å forklare ondskapen selv: 
De vil rive ned gården til Gråtass så de kan bygge motorvei der. 

Det som følger er i utgangspunktet en «kamp mot klokken», men der mye tid brukes på de voksne rollefigurenes tanker om et liv uten gården. 
Gråtass opererer stort sett på sidelinjen. 
Er filmen god? 
Det må man nesten spørre de minste om, for Gråtass-filmene lages på et vis som er fritt for noe de litt eldre kan følge med på. 

Det er vanskelig å la seg hisse opp av barnefilmer for de aller minste. 
Noen er veldig gode, noen er veldig dårlige, mens de fleste er et sted midt imellom. 
Det siste gjelder også denne. 
Likevel er det aspekter ved denne filmen man bør merke seg: 
Uansett nivå på utførelsen av det filmfaglige, er barnefilmer viktige å diskutere hva angår de tematiske og politiske «selvfølgelighetene» de bygger på. 
Når filmene setter opp problemer fordi «det er sånn det er», sier de noe om hvordan de mener samfunnet og folk er skrudd sammen. 
Det er klokt å reflektere over slikt med ungene i etterkant. 

«Gråtass redder gården» – tittelen avslører slutten – forenkler verden til et sted der folk bare vil være i fred, dyrke jord og klippe håret til naboene. 
«Staten» skaper derimot kvalm og motstand, kun fordi de har makt til å gjøre som de vil gjennom byråkratiske regler. 
Ja vel. 
Sangene er søte, skuespillet er greit og det visuelle er dugelig. 
Likevel blir det umulig ikke å få med seg at dette er en verden i svart-hvitt, langt nærmere fantasiene til en liberalistisk republikaner i USA enn forholdene norske barn bor og vokser opp i. 

En må nesten være en del av filmbransjen – eller drive med kenneldrift på 70-tallet – for å ville sette sammen en norsk fortelling om at offentlige inngrep er best når de ikke eksisterer og at staten bør holde seg unna folks virksomhet. 

Ha i mente at Gråtass-filmene nyter godt av å ha spilt inn i Irland på grunn av skattefordelene der. 
Dette hadde det vært enklere å tilgi om filmene hadde vært gode i tillegg til funksjonelle. 

Sorry Gustav, men jordbærene dine ble aldri viktige nok til å nyte slappe filmer som fordummer den norske velferdsmodellen. 
",0
"«Get Out» er noe så sjeldent som en vittig grøsser om rasisme
Filmen peker så hysterisk nese til det hvite, amerikanske borgerskapet at man bare må gi seg ende over. 

Komikeren Jordan Peele har tatt en dash tradisjonell skrekkfilm, litt zombieinspirasjon, mye rasisme og en stor neve sosial og politisk satire, puttet det i en gryte og rørt godt rundt. 
Resultatet smaker slik fusjoner ofte gjør: overraskende. 
Derfor er dette også en film som er gøyere å se, jo mindre du vet på forhånd. 

«Gjett hvem som kommer på middag» er sikkert for gammel til å ligge fremst i pannebrasken hos kinogjengere flest, men det er altså en dobbelt oscarvinnende film fra 1967, med Spencer Tracy, Katharine Hepburn og Sidney Poitier i hovedrollene. 
Førstnevnte spiller et foreldrepar, sistnevnte deres datters forlovede. 
Han er afroamerikaner, og skal møte sine vordende svigerforeldre for første gang. 

Peeles film kan leses som et vilt sarkastisk 50-årsjubileum for Stanley Kramers film. 
For det er dette territoriet Peele går inn i. 

Fotografen Chris Washington er kjæreste med Rose Armitage, og her snakker vi pent, hvitt borgerskap, der pappa Dean er lege, mamma Missy psykiater. 
De bor – selvsagt – i et smakfullt herskapshus langt uti det mondene hutaheiti. 
Med svart tjenerskap, viser det seg. 
Noe som ikke gjør Chris mer komfortabel. 
Selv om Rose har forsikret at pappa ville stemt Obama om en tredje valgomgang hadde vært mulig. 

Hva som etter hvert utspiller seg skal ikke røpes, annet enn at noen, på utspekulert vis, har funnet en alternativ måte å vedlikeholde et godt kamuflert slaveri på. 
Men før vi kommer så langt, skal vi gjennom en tradisjonsrik selskapelighet der et middelaldrende borgerskaps tilsynelatende dannede konversasjon og småprat kler rasismen deres så naken at man ser nuppene og småhårene på huden. 
Om det er pinlig? 
Ja. 
Om det er vittig? 
Det også. 
Nettopp fordi Peele ikke går til angrep på landets mest åpenbare rasister, men så infamt retter skytset mot – ok, la oss bruke ordet – en liberal elite som anser seg opplyst og kultivert, og som antakelig ville gitt sin stemme til Obama og Hillary Clinton. 

Ekkelt er det også, og eklere skal det bli, men på en annen måte. 
Det gjør ikke «Get Out» til en grøsser du hopper i stolen av, eller ikke får sove av – selv om Peele legger inn en fin samling ugne frempek, sjangerklisjeer og overraskende vendinger. 
Men det gjør filmen original og uforutsigbar, samtidig som den stadig blir morsommere. 
Chris har en kompis, Rod (komikeren LilRel Howery). 
Jo nifsere situasjonen blir for Chris, dess hyppigere ringer han kameraten, som jobber i TSA – den amerikanske transportsikkerhetstjenesten. 
Det bringer filmen inn i kategorien svart humor, i dobbelt forstand. 

Samtidig skal ikke alvoret som ligger i bunnen underslås. 
Slik grøsser etter grøsser har spilt på kvinners redsler, spiller «Get Out» på svartes historie, deres frykt, undertrykkingen, måten de fremstilles i populærkulturen – alt som ennå gjenstår før rasismen kan erklæres død og begravet. 
",1
"Om «Hoggeren» er det bare å si:Jippi! 

Bygdelivet tas på kornet i en film som på alle vis våger å gå sine egne veier. 

Så var det altså fra Hallingdals trange skoger den skulle komme, filmen en del av oss har ventet på, uten helt å vite hva vi forventet. 
Men noe utenfor allfarvei var det vi ville ha. 
En norsk film som ikke prøver å leke Hollywood eller traske langs sjangerfilmens oppgåtte stier. 
En film som forteller en både rotnorsk og universell historie, og som evner å gjøre det islendingene har gjort i film etter film: ta natur og landskap i bruk som medspiller, rollefigur, definerende bakteppe. 
Noe dypt originalt. 

«Hoggeren» forener alt dette, og ikke bare det: 
Den seiler samtidig frem som eksempel på hvor fint det kan bli når historiene kommer fra andre steder enn sentrale strøk. 
Det betyr ikke at Jorunn Myklebust Syversens debut kunne fungert som propagandafilm for Senterpartiet. 
Tvert imot. 
Selv om lengselen tilbake til naturen er en viktig drivkraft når Anders, bygdens bortkomne sønn, vender tilbake. 
For finner han roen? 
Ja, det var det. 

Vi skal til Rukkedalen i Nes kommune, der Anders (og filmskaperen) vokste opp. 
Han har vært borte lenge. 
Noe har skjedd i livet hans, vi får gradvis og bitvis vite hva. 
Han har flyttet inn i barndomshjemmet; et beskjedent småbruk. 
Kjøpt seg øks. 
Hogger skog. 
Vil helst være alene, gi seg hen til mose, gran, lyng og kaldt elvevann. 
Men han har slektninger her. 
De vil det annerledes. 

Noe av det smått geniale med Syversens film, er dialogene. 
Hvordan de fanger autentiske samtaler helt presist. 
Alt som sies så rett fra levra at man krymper seg. 
Og alt som ikke sies, som blir hengende i luften og derfor sies likevel, slik at de får dobbel vekt. 
Det er sårt og samtidig hysterisk vittig å være vitne til, dypt gjenkjennelig og gjort på en måte som ikke driter bygdefolket ut, slik vi ofte ser i norske filmer. 

Syversen hegner om særhetene, hun viser at det også kan ligge en slags omsorg bak den røffe tonen, være seg for mennesker, natur eller arven etter andres arbeid. 
Samtidig får hun frem hvor sårbare vi kan være i slike relasjoner. 
Eller i en slik kultur, om man vil, der forventninger og krav legger bånd og begrensninger på individer som vil leve annerledes. 

Syversen henter mye autentisitet ut av sin onkel, tante og fetter – Bjarne, Inger Grethe og Terje Syversen, som nærmest spiller seg selv i rollene som Anders’ nærmeste slektninger. 
De viser ikke bare skuespillertalent, særlig Bjarne har et ansikt som skapt for lerretet. 

Men den store stjernen er Anders Baasmo Christiansen i en egentlig svært replikkfattig rolle. 
Dette er også en film som tør å være stille, for ikke å si taus. 
Hele åpningsscenen på nesten ti minutter går uten at Anders ytrer et eneste ord. 
Christiansen gir ham liv og sjeleuro ved å spille på kroppsspråk og fint tilbakeholdt mimikk. 
Sjelden har bruken av øks vært så talende. 

Med Marte Vold bak kamera blir «Hoggeren» også en film som våger å ta i bruk genuint filmatiske virkemidler i måten historien fortelles på. 
Lange takninger gjennom bilruten, mot øde asfalt- og skogsveier, bidrar sammen med elven, skogen, åsene, tåken, regnet til en genuin opplevelse av sted så vel som sjelelig stemning, en ytre og indre tomhet. 
Brå brudd, der et pulserende lys, som fra en varsellampe, fanger inn en uklar skikkelse i skogen, skaper en uggen, urovekkende følelse. 
En sekvens fra Gol fanger norsk bygdesurrealisme slik den helt konkret kan arte seg. 

Syversen viser dessuten tilskuerne en deilig tiltro. 
Vi som ser, må selv være meddiktere. 
Det er også forholdsvis sjeldent i norsk film. 
Og så prøver ikke «Hoggeren» et øyeblikk å være kul. 
Nettopp derfor er det en av de kuleste norske filmene jeg har sett på lenge. 
",1
"Nyinnspillingen er en oppvisning i spesialeffekter
«Ghost In The Shell» prøver å fenge alle, men ender opp med å ikke nå noen. 

Hva definerer menneskeverdet? 
Er det essensen av den du er og hvor du kommer fra? 
Eller skal du defineres av dine handlinger og dine valg? 
Dette er tunge spørsmål som har fått filosofer til å reflektere i hundrevis av år. 
Men «Ghost In The Shell» – en nyinnspilling av en japansk animasjonsfilm fra 1995 (basert på en tegneserie) – tar med noen ingredienser som Søren Kierkegaard og Jean-Paul Sartre dessverre glemte: morder-ninja-roboter og spektakulære bilkrasj. 

Scarlett Johansson spiller rollefiguren Major, en kyborg der menneskelig bevissthet er implantert i en avansert robot. 
Hun eies og kontrolleres av selskapet Hanka, og blir brukt som spesialsoldat mot alvorlig kriminalitet. 

Rundt Major finner vi et stort rollegalleri spilt av fjes jeg gjerne skulle sett på kino oftere: 
Takeshi Kitano spiller avdelingsdirektøren med ansvar for Major, mens Juliette Binoche er forskeren som avlet henne frem. 
Danske Pilou Asbæk spiller den macho kollegaen Batou, et par mil unna hans kjente rollefigur Kasper Juul fra «Borgen». 

Fere aspekter av filmen er lette å like. 
Men problemet med mange av dagens storfilmer er at det som funker kan spores tilbake til det originale materialet de er basert på. 
Det gjelder i aller høyeste grad for «Ghost In The Shell», som når et visuelt nivå regissør Rupert Sanders ikke har vært i nærheten av tidligere. 

Hans forrige film, «Snow White and the Huntsman», var ikke dårlig, men det er også det eneste positive jeg har å melde om den filmen. 
Her har Sanders valgt en historie som i det minste har noe på hjertet, og brukt den som mal for det visuelle filmuniverset – så følger han originalfilmens plott med stor lojalitet. 

Men «Ghost In The Shell» fungerer aldri helt, bortsett fra at den er en sci-fi-actionfilm som ser kul ut og har imponerende spesialeffekter. 
Plottet er tungt, med mye informasjon du må fordøye. 
Intriger og interne maktkamper er typiske utgangspunkt for filmer om fremtiden, men originalversjonen har fordelen av å være fullt ut japansk: 
Man sitter igjen med følelsen av å sniklytte til et internt anliggende. 

Men i denne nye versjonen er de særjapanske egenskapene kun ingredienser i en internasjonal, vag smørje. 
I sin søken etter å nå ut til alle – altså både blodfans og de som ikke har hørt om universet tidligere – har filmskaperne endt opp med ikke å havne i dialog med noen. 

«Ghost In The Shell» prøver å få i både pose og sekk når den tar opp store filosofiske spørsmål uten å vise oss antydninger til svar som henger sammen: 
Den vil altså at vi skal reflektere rundt identitet, det å se forbi utseende og inn i sjelen, men den vil også at vi skal la være å tenke på at de japanske rollefigurene er blitt erstattet med europeiske og amerikanske skuespillere for å gjøre det bedre på kino. 

Den ønsker å fremstå som åndelig rik, men klarer kun å vise dette frem ved å få skuespillerne til å si det høyt i stedet for å dramatisere det i plottet. 
Filmens mangler er ironiske i lys av dens tema: 
Mye fint å se på, men ingen sjel. 
",1
"«Æresborgeren»:Underfundig om virkelighetslitteratur og kultur 

Her er en ny liten godbit for fans av argentinsk film. 

Filmens Daniel Mantovani har noen fellestrekk med virkelighetens Gabriel García Márquez. 
Begge har fått Nobelprisen i litteratur. 
Colombianske Marques bodde store deler av sitt voksne liv i Mexico. 
Argentinske Mantovani bor i Barcelona. 
Der colombianeren skrev om den fiktive byen Macondo, har argentineren bygget hele sitt skjønnlitterære forfatterskap på å skrive om hjembyen Salas og innbyggerne der. 

Der slutter likhetene. 
Men siden filmen handler om en forfatter, og en del om diktning, kan litteraturinteresserte merke seg at dette godt kan leses som argentinernes hevn for at deres egen Jorge Luis Borges aldri fikk Nobelprisen. 

«Æresborgeren» åpner med den høytidelige tildelingsseremonien i Stockholm, og Mantovani kvitterer for prisen med en bitende, krenkende og sarkastisk takketale. 
Den sier selvsagt mye om Mantovani selv, men enhver står fritt til å tolke den i et litt videre perspektiv. 

Selv forlot Mantovani både Salas og Argentina for 40 år siden, og har aldri vendt tilbake. 
Før nå. 
I haugen av invitasjoner til ærefylte oppdrag og utmerkelser dumper det inn et brev fra borgermesteren i Salas. 
Hjembyen vil hedre ham. 
Kanskje for å få ny inspirasjon, muligens av nostalgiske grunner takker han ja til å reise tilbake og bli utnevnt som æresborger. 

De færreste av oss har forlatt en småby for å reise ut i verden og bli verdensberømte. 
Men vi er mange som har flyttet bort, for så å komme tilbake og kjenne på en merkelig blanding av kjærlighet, tid som har gått, fremmedfølelse og gamle relasjoner som har endret seg. 
I så måte er det mye gjenkjennelig i Mantovanis tilbakekomst. 
Men her får den selvsagt en ekstra dimensjon gjennom forfatterens status. 
Borgermesteren soler seg i glansen av den. 
Innbyggerne tar usjenert frem mobilkameraene og filmer og fotograferer ham når han går på gaten. 

Mange vil ha en bit av ham. 
Folk dukker opp og hevder at de, eller familiemedlemmer, er med i bøkene hans, derfor føler de et ekstra eierskap til ham. 
Forfatteren insisterer på at han skriver fiksjon, men taler for døve ører. 
På mange måter er det en kulturkollisjon som utspiller seg foran øynene våre, der den smått selvhøytidelige celebritetens møte med folkedypet fører til det ene pinlige eller latterlige øyeblikket etter det andre. 
Resultatet er hva Mantovani i en tale om sitt forfatterskap kaller «den menneskelige komedie». 

Ikke alle i byen er like begeistret. 
Ikke alle syns han har beskrevet bysbarna like pent. 
Det er ikke bare å komme her og komme her og tro at han er noe. 
Innbyggerne i Sandemoses Jante har sine søsken også i Salas. 

Hovedrolleinnehaver Oscar Martínez huskes fra den svarte komedien «Wild Tales», en annen argentinsk godbit som gikk på kino for to år siden. 
Nærmest perfekt som fetert forfatter, tegner veteranen et tvetydig, elegant og smått selvmotsigende bilde av Mantovani. 

Portrettet av Salas og innbyggerne er krassere, mer burlesk, fortalt med en miks av kjærlighet og infamitet som resulterer i absurditeter og vittigheter, ispedd en voksende, uggen følelse av at noe kommer til å gå galt. 
For filmskaperne har åpenbart også en høne å plukke med macho mannskultur. 

I samspill skaper dette et dynamisk dobbeltportrett, der jeg som tilskuer veksler mellom å like Mantovani det ene øyeblikket, for så å tenke at han er en dust, og tilsvarende med enkelte av innbyggerne i Salas. 
Det er en mangel på entydighet forfatteren også setter ord på, når han i en annen tale påpeker at det ikke finnes noen sannhet, bare fortolkninger. 
",1
"«Life» serverer gamle aliens om igjen
Intens og spennende, men forbløffende lite original. 

Fåglarna vet hvor mange filmer om aliens Hollywood har kvernet ut i kjølvannet av Ridley Scotts klassiske original fra 1979, men det er mange. 
Her er en til, og isolert sett er den ikke akkurat dårlig. 
Svenske Daniel Espinosa har med «Snabba Cash» og «Safe House» vist at han evner å skape intensitet og spenning, og holder nivået også nå. 
Problemet er manus, som mangler ethvert tilløp til originalitet. 

Vi er på en internasjonal romstasjon, der et mannskap på seks har hentet jordprøver fra Mars. 
De finner en organisme, men er det liv i den? 
Det er det. 
Til å begynne med virker skapningen så tilforlatelig at den får navnet Calwin. 
Men obs obs. 
Skinnet bedrar. 
Og kampen mot monsteret blir blodig. 

Har man sett en del av sorten, oppleves «Life» som et nesten sammenhengende déjà vu. 
Store deler av dialogen er også irriterende full av selvfølgeligheter og forklaringer, noen av dem tekniske og derfor nødvendige, altfor mange av typen der ting sies i stedet for å vises, eller vises, men sies likevel. 
Subtilitet er ikke Espinosas fremste talent. 

At filmen likevel ikke dratter helt, skyldes dels skuespillere som Ryan Reynolds, Jake Gyllenhaal og Rebecca Ferguson, dels at dette rent teknisk er en solid produksjon. 
Mye må også tilskrives Jon Ekstrands iørefallende og spenningsdrivende musikk. 

Espinosa evner også å skildre noen dødskamper som har en slags meditativ verdighet i seg, i tillegg til å være ubehagelige og ekle. 
Det trengs i film som ellers er blottet både for store, visuelle wow-øyeblikk og de filosofiske aspektene og dobbeltbunnene som kjennetegner virkelig god sci-fi – være seg de beste av «Alien»-filmene, eller relative nykommere som Duncan Jones’ «Moon», Alfonso Cuarón «Gravity» eller Christopher Nolans «Interstellar». 

Sammenlignet med dem, oppleves «Life» som en heller pregløs og lettglemt popcornfilm. 
Men er man aldeles blank på sjangeren, er dette et helt ok sted å starte. 
",0
"Lukk opp din hjertedør, og slipp «Kjempen» inn
Så originalt og vakkert går det an å lage film om det å være annerledes. 

Først, en anbefaling: 
«Las Palmas», Johannes Nyholms prisvinnende kortfilm der en baby aka Syden-turist raserer en restaurant. 
Knapt noen som frekventerer Facebook kan ha unngått å se den. 
Og gikk den deg hus forbi, er den lett å søke opp. 

Så en realitetsorientering: 
«Kjempen» er noe ganske annet. 
Når jeg nevner kortfilmen, er det litt for å gi deg en god latter, mest for å peke på den svenske regissørens kreativitet. 

Langfilmdebuten hans er blitt sammenlignet med «Forrest Gump». 
Det er på sett og vis forståelig, men likevel helt feil. 
For der sistnevnte utspiller seg i et liksomunivers med Tom Hanks utkledd som autist, foregår mesteparten av «Kjempen» i et høyst realistisk Sverige. 
På en institusjon for psykisk utviklingshemmede. 
I et nitrist høyblokklandskap. 
I en boule-klubb for herr og fru Medelsvensson. 
Og selv om hovedrolleinnehaver Christian Andrén for så vidt også er utkledd – han måtte sminkes 3,5 timer daglig for å få Rikards særpregede utseende – har Andrén selv erfaring fra et liv med nedsatt funksjonsevne. 
Han spiller for øvrig fantastisk. 

Filmens Rikard er født med et syndrom som gjør hodet deformert, Han ser dårlig, har talevansker, er kortvokst og lider av autisme. 
Han har en lidenskap i livet – kulespillet boule – og to drømmer: å vinne Nordisk mesterskap i boule, og å gjenforenes med moren, som etter fødselen fikk depresjon og deretter utviklet en psykose. 

Om dette høres trist og leit ut, kan jeg forsikre deg – det er det. 
Innimellom. 
Her er scener så mørke og ubehagelige at jeg får lyst til å brøle mot lerretet. 
Men her er også scener så gjennomlyst av varme, omsorg, kjærlighet og solidaritet at jeg blir mør i hjertet. 

Beskrevet slik kan «Kjempen» fremstå som ganske traust og velment sosialrealisme. 
Hvilket den overhodet ikke er. 
Johannes Nyholm greier på bemerkelsesverdig vis å forene svensk hyperrealisme med kunstfilmens surrealisme, og han gjør det gjennom et for så vidt enkelt, men effektivt grep. 
Han utstyrer Rikards fantasi med en kjempe som fungerer dels som skytsengel, dels som alter ego. 
Det er poetisk og eventyrlig, og gir dessuten filmen – og Rikard – et slags tredje øye hvorfra alt ser annerledes ut. 

I tillegg kommer Nyholms sans for absurditeter. 
Konkret kommer den til uttrykk blant annet i skildringen av boule-miljøet og det nordiske mesterskapet, som utspiller seg side om side med en strandvolleyball-turnering. 
På et overordnet plan speiles den i en gjennomgående holdning, der regissøren synes å spørre hvem som egentlig er de «normale» og «velfungerende» her. 

Dette blikket for det menneskelige, i alt sitt mangfold, preger hele filmen. 
Se bare på skildringen av Rikards mor (Anna Bjelkerud). 
Isolert i sin nedgrisede leilighet, med en kakadu som eneste selskap, kunne hun blitt selve klisjébildet på den sosialt og psykisk utslåtte. 
I stedet portretteres også hun med ømhet. 
Og når hennes og Rikards blikk og fingertupper møtes gjennom en smal brevsprekk, oppstår et menneskelig og filmatisk øyeblikk av de sjeldne. 
",1
"Gode tilløp og viktig tema skusles bort i «Oskars Amerika»
Både Oskar, kompisen Levi og den bebrillede Hesten var eslet til å treffe små og store hjerter. 
Men det gjør de ikke. 

Tre ting skal «Oskars Amerika» ha ros for. 
Etter en serie med barnefilmer basert på romaner, har vi her å gjøre med et nyskrevet originalmanus. 

Filmen slår en solid kile i myten om den perfekte mor, eller snarere – perfekte, alltid smilende og tilstedeværende voksne. 
Den handler om å ha en mor som drikker. 
Om voksne som lyver, er kjipe og ikke til å stole på. 

Dessuten foregår den på Andøya, noe som både gir naturskjønne omgivelser og et annet miljø – og dialekt – enn i norske barnefilmer flest. 

Desto større er skuffelsen når filmen ikke leverer. 
Også fordi anslaget er så lovende – en nydelig, drømmescene der ti år gamle Oskar og moren Isabel rir på hver sin hest i et prærielignende landskap. 

La gå at Oskars våkne virkelighet er av et langt tristere slag. 
Men overgangen fra gyllen drøm til treg, grå realisme kjennes tung, både for vi som ser på, og for filmen. 
Det er selvsagt delvis intendert, og kunne fungert om regissør og skuespillere hadde fylt på med energi og dynamikk. 
Det gjør de ikke. 
Dermed oppleves store deler av filmen som flat, uinspirert og utdatert. 

Fortellingen foregår før internett og mobil, på et tidspunkt da barn fortsatt lekte cowboy og indianer og knapt hadde sett filmer som realitetsorienterte dem om det moderne Amerika. 
Tidsepoken er ikke spesifisert, men med fare for å ta feil vil jeg tippe et sted mot slutten av 1980-tallet. 
Regissør og manusforfatter Torfinn Iversen legger ikke inn andre tidsmarkører enn fasttelefon og noen bilder på veggen av et par uidentifiserbare popidoler og en ung Sylvester Stallone – markører som for dagens 10-åringer trolig utsier lite og ingen ting. 

Tanken er kanskje å skape et tidløst, univers, et smått eventyraktig «gamle dager», men det forkludres dels av den grå realismen, dels av at rollefigurene går i klær som kunne vært nåtidige. 
Resultatet er forvirrende, og står i veien for en rask etablering av tid, sted og stemning. 

Isabel (Marie Blokhus) har altså et alkoholproblem, og må på avvenning. 
I stedet for å fortelle Oskar (Odin Eikre) sannheten, sier hun at hun skal til Amerika for å søke jobb. 
Oskar sendes motvillig til morfaren, en gallsur gubbe spilt av Bjørn Sundquist. 

Her blir Oskar kjent med Levi, en psykisk utviklingshemmet mann som bor alene med ponnien Hesten. 
Ved å utstyre Hesten med et par hjemmesveisede briller prøver Torfinn Iversen trolig å gi fortellingen et snev av søt komikk eller absurdisme, uten at det helt fungerer. 
Til det er også det utstøtte mobbeofferet Levi, godt spilt av Jørgen Langhelle, for rotfestet i tragedien. 

Plottet spinner rundt den sanne historien om George Harbo og Frank Samuelson, to norske fiskere som i 1896 krysset Atlanteren i robåt, som de første i verden. 
George var Levis oldefar, båten deres, Fox, ligger i garasjen hans, og siden Oskar tror at moren er i New York, kommer han opp med ideen om at Levi og han skal ro til Amerika. 

Men først skal vi innom noen tildragelser som trass forsøksvis dramatikk ikke finner fotfeste som spesielt spennende eller gøy. 
Dramaturgien halter, plotthullene er store og skuespillet svakt. 

Andøyas mektige natur til tross, ligger det noe utvasket og dvaskt over filmen, og bidrar til det gammelmodige preget. 
Det er som om 1987 står og banker på døren med en film under armen, funnet gjenglemt i en skuff. 

Først når avslutningsscenen rekker ut hånden til åpningsscenen ser vi konturene av hva filmen kunne vært om den hadde løsrevet seg fra sosialrealismen og våget å leke mer. 
Da er det dessverre for sent. 
",0
"«Kvinne, ukjent» er kanskje tidenes mest nøkterne detektivfilm
Klassisk detektivfortelling smelter sammen med humanistisk sosialrealisme i Dardenne-brødrenes stillferdige film. 

Møt dr. 
Davin. 
Jenny Davin. 
Utstyrt med stetoskop i stedet for pipe og pistol. 
Ikledd en tykk, rutete ullkåpe i stedet for trenchcoat. 
Ut over det bærer hun alle privatdetektivens kjennetegn. 
Bortsett fra at hun først og fremst er lege. 

Arbeidsstedet er et lite legekontor i en fattig og nedslitt bydel i Liege. 
En mørk kveld, langt over kontortid, ringer det på døren. 
Jenny og medisinstudenten Julien er i ferd med å stenge for dagen. 
Dessuten er de midt oppi en disputt. 
Han vil åpne, hun sier nei. 
Det blir som hun sier. 

Dagen etter dukker politiet opp. 
En ung kvinne av afrikansk opprinnelse er funnet død like ved. 
Hun har ingen papirer på seg. 
De aner ikke hvem hun er. 
Det blir snart klart at det var hun som ringte på kvelden før. 
Hun kunne vært i live om Jenny hadde sagt ja til å åpne. 

Full av skyldfølelse, med noe som ligner besettelse, begynner hun sitt detektivarbeid for å finne ut hvem kvinnen var og hva hun het. 
Sammen med pasientarbeidet hun samtidig bedriver, utgjør dette en guidet tur gjennom en flik av den europeiske arbeiderklassens virkelighet, lavmælt og nedstrippet, båret oppe av hva de ulike menneskene utstråler eller signaliserer gjennom ansikt, kropp, alder, bosted, oppholdssted og språk. 
Så er da også filmen på sitt beste når den på sin enkle, men intenst tilstedeværende måte viser Jenny sammen med pasientene. 

Som alltid med brødrene Dardenne er formen ultrarealistisk, med en dyp humanisme i bunnen. 
Denne gangen samlet i Jennys stoiske skikkelse der hun diskré, men rolig og vennlig, utøver sin legegjerning og gjerne tilbyr pasientene noen nødvendige tilleggstjenester. 
Som å kontakte sosialkontoret for å hindre at gassen blir stengt. 

Hovedrolleinnehaver Adèle Haenel huskes fra Céline Sciammas nydelige «Vannliljer» (2007), der hun som 18-åring spilte et vakkert, litt utkrøpent tenåringsidol. 
Denne gangen bærer hun hele filmen helt alene, hun nærmest «er» filmen, og er i den, fokusert og balansert. 

Om aldri så stillfarende og solidarisk, har ikke «Kvinne, ukjent» samme kraft som Dardenne-brødrenes foregående filmer. 
De teller en hel perlerad, fra «To dager, en natt» fra 2014 og «Gutten med sykkelen» (2011) via «Lornas stillhet» (2008), «Barnet» (2005) og «Sønnen» (2002) til «Rosetta» fra 1999. 

At de denne gangen ikke treffer like hardt skal ikke holdes mot filmen; Dardenne-brødrenes filmer er sjelden høyrøstede. 
Men det politiske og moralske imperativet er tonet ned til fordel for et kjærlighetsfullt portrett av «det moralske mennesket» og de med- og mellommenneskelige forpliktelsene vi har overfor hverandre. 
I dette ligger også et moralsk motiv. 
Jenny både kan og bør tolkes som et symbol på, eller representant for, det som burde vært vår felles dårlige samvittighet – og handlekraft – i et Europa preget av økende klasseskiller og politisk og økonomisk avmakt. 
",1
"«Skjønnheten og udyret»:Magisk, romantisk og herlig pompøs 

De som har et nært og inderlig forhold til den originale tegnefilmen bør enten styre unna, eller gi seg fullstendig hen. 

Det er med dette eventyret som det er med udyret det handler om: 
Et sted inni der bor noe vakkert som vil ut. 
Det trengs bare den rette til å forløse det. 

I så måte var Bill Condon kanskje ikke riktig regissør da klassikeren fra 1991 skulle gjenoppstå som spillefilm. 
I det overdådige universet han tryller frem har den vare hengivenheten heller skrinne kår. 

Til gjengjeld får vi mye annet å glede oss over. 
Det ene er magien som oppstår når vi entrer udyrets fortrollede slott, med det levende interiøret. 
Lysestaken Lumière. 
Bordklokken Klokkworth. 
Tekannen Mr. Potts, som på enkelt, men eventyrlig vis har fått trekk fra sin stemmegiver Emma Thompson. 
Garderobemadammen. 
Maestro Cadenza. 
Brakt til liv med slikt kreativ overskudd at min indre tiåring spretter frem, yr av begeistring og med stjerner i blikket. 

Det andre er musikken, der sangene fra originalen gjenoppstår i en så klassisk prakt at man føler seg hensatt til musikalens glansdager på 1950-tallet; i en liten snutt også til 60-tallsfarsotten «Sound of Music», rent visuelt. 
Akkurat her viser Condon seg å være helt riktig mann til jobben. 
Vi snakker tross alt om regissøren som for noen år siden ga oss «Dreamgirls», en lettvektig musikal fylt til randen av glitter og deilig stas. 

Opprinnelig fransk, utgitt i 1740, byr eventyret i Disney-versjon by på en smart, selvstendig og litteraturinteressert ung kvinne, Belle, bosatt med sin far i en småby der hun ses på som litt av en snåling. 
Men pen er hun, og ustoppelig utsatt for amorøse fremstøt fra innbilske Gaston. 

Så blir først faren (Kevin Kline), deretter Belle tatt til fange av udyret – egentlig en prins som lever med en forbannelse over seg. 
Bare kjærligheten kan befri ham. 

At det er en kvinne som frigjør en mann gjør «Skjønnheten og udyret» litt annerledes enn de fleste eventyr der prinser er involvert. 
Med Emma Watson i hovedrollen går Belle inn i rekken av yndige, men handlekraftige jenter og unge kvinner som for tiden gjør seg gjeldende på lerretet. 
Watson gjør en riktig god figur, selv om hun til tider strever med å skaffe seg plass og rom blant all kitschen og technicoloren Condon dynger på med. 

Historien følger 1991-versjonen ganske trofast, gi og ta en vri og to. 
Blant annet har filmskaperne gjort Gastons tjener, LeFou, til en flamboyant homse. 
Som første homo i Disney-sammenheng burde han feires, men som figur fremstår han mer som en komisk gimmick enn som en radikal fornyer. 

Selv har jeg aldri vært noen svoren Disney-fan. 
Men den originale tegnefilmen har flere ubestridte kvaliteter. 
Særlig den lekne hengivenheten som oppstår mellom Belle og udyret gjør den uimotståelig og bedårende. 
Også fordi udyret der får litt flere komiske og dermed menneskelige sider enn nå, fysisk låst som Dan Stevens er i sitt dataanimerte kostyme, med bare blikket å spille på og med. 
Men de gangene filmen roer ned, pipler det frem en gryende ømhet mellom de to. 
Den kunne fått større plass. 
Betegnende nok er det mer kjemi mellom Lumière og Klokkworth, Mrs. 
Potts og sønnen, og Garderobemadammen og Maestro Cadenza. 

Så selv om nyinnspillingen på sitt beste er magisk, romantisk og særdeles underholdende i all sin pompøsitet, er den er også så oppblåst at den aldri blir like genuint fortryllende som originalen. 
",1
"«Moderne kvinner» forteller varmt om mødre, vennskap og menneskene som former oss
En strålende Annette Bening utgjør sentrum i denne kloke, morsomme og rørende filmen. 

– Uansett hvordan du tror livet skal bli, så blir det ikke sånn. 

Replikken kommer fra Abbie, en 23 år gammel aspirerende kunstner. 
Den retter seg mot 15 år gamle Jamie, men utgjør i bunn og grunn selve ryggraden i «Moderne kvinner». 
Og nei, filmen hevder ikke at livet blir bedre enn du trodde eller drømte om, bare at det blir annerledes enn du forestilte deg. 
Noe de fleste godt voksne har erfart. 

Det er noe av det fine med Mike Mills’ film, Oscar-nominert for beste, nyskrevne manus. 
Den henvender seg til et godt voksent publikum, men ikke primært. 
Den handler vel så mye om Jamie og hans 17 år gamle venninne Julie, og om Abbie og William, som leier hver sine værelser i det store huset i Santa Barbara, der Jamie bor sammen med sin mor, Dorothy. 

Men det er denne 55 år gamle kvinnen filmen graviterer rundt. 
Nydelig spilt av Annette Bening inngår Dorothy i en liten, men viktig og vektig katalog filmer der modne kvinner står i sentrum. 
Kledd i bluser og bukser og konstant dampende på en mentolsigarett; hun begynte å røyke da det så stilig ut, før det ble farlig. 
Men hun vokste også opp i en tid da det ikke var gitt at kvinners drømmer og aspirasjoner skulle gå i oppfyllelse. 

Filmen foregår, ikke tilfeldig, i 1979, på tampen av et tiår preget av Vietnam-krig, hippiebevegelse, studentopprør og kvinnekamp. 
Før hiv og aids, før 80-tallet kom med jappetid og finanskrise, før internett og mobiltelefoner. 

I mangt og meget er «Moderne kvinner» en film full av sårbarhet og forvirring. 
Abbie (Greta Gerwig) henger mentalt og fysisk litt i løse luften etter en kreftoperasjon. 
Heller ikke Julie (Elle Fanning) har det aldeles greit, men det skyldes mer den unge kvinnens strev med å finne sin plass i livet. 
Hun liker å sove over hos Jamie, som er forelsket i henne, men vil ikke ligge med ham fordi hun frykter det vil ødelegge vennskapet. 
Noe som forvirrer og sårer ham. 

Om aldri så tøff og selvstendig finnes det sider også i Dorothys liv hun ikke takler på strak arm, og punkens inntog er den minst problematiske. 
Fra å leve tett sammenvevd med sønnen, har puberteten endret kontakten mellom dem. 
Hun er begynt å tvile på om hun greier å oppdra ham alene. 
I mangel på mannlige medspillere, ber hun Abbie og Julie bistå. 
Det gir ikke nødvendigvis de resultatene Dorothy hadde sett for seg. 
Men det bidrar til å gjøre «Moderne kvinner» til en perspektivrik fortelling om ulike generasjoner og hvordan vi påvirkes og formes av hverandre. 
Tonen er lett, men samtidig skarp, blikket for de ulike personene følsomt og kjærlig – og samtidig åpent. 

Det kan skyldes at historien har selvbiografiske elementer som gjør den mer til en minnebok enn til en tematisk fortelling. 
I sin forrige film, «Beginners», skildrer Mills hvordan hans aldrende, kreftsyke far kom ut av skapet som homofil. 
Rollen som faren ga Christopher Plummer en Oscar for beste birolle i 2012. 

Denne gangen handler det altså om moren og de andre kvinnene som påvirket ham. 
Alene det at tre kvinner skildres som forbilder for en tenåringsgutt, gjør «Moderne kvinner» til en feministisk film. 
I tillegg kommer hvor nyanserte disse kvinneportrettene er. 
Mills tyr ikke et øyeblikk til klisjeer og gjennomskuelige typetegninger for å beskrive sine karakterer. 
Han skildrer mennesker som både sliter og er sterke – og som bryr seg genuint om hverandre. 
Han skildrer liv som tar ulike veier og vendinger, og han gjør det på en måte som minner meg som tilskuer om hvor jeg selv en gang var, og hvor jeg havnet. 

Her er dessuten replikker jeg får lyst til å klippe ut og lime inn i min egen minnebok. 
Pluss et deilig lydspor, som spenner fra smooth jazz til rå, skranglete punk og tidlig Talking Heads. 
",1
"«En handelsreisende»
«En handelsreisende» 

Regi: 
Asghar Farhadi 

Med «En handelsreisende» fikk Asghar Farhadi sin andre Oscar for beste ikke-engelskspråklige film. 
Fullt forståelig. 

Håndverksmessig er iraneren i en klasse for seg. 
Tematisk går det en klar linje fra hans forrige filmer – «Nadar og Simin – et brudd» og «Fortiden». 
Også denne gangen handler det om menneskelige relasjoner. 
Hvor komplekse, kompliserte og ofte forvirrende de er. 
Hvilke moralske dramaer de kan føre oss ut i. 
Her supplert med et kjønnsaspekt som også var til stede i de nevnte filmene, men som nå får en ubehagelig tilleggsdimensjon. 
",1
"«Tungeskjærerne»
Regi: 
Solveig Melkeraaen 

Norge er ikke så homogent som samfunnsdebatten kan gi inntrykk av. 
Solveig Melkeraaens nye dokumentar er en påminnelse om akkurat det. 

Målt i mil er avstanden mellom Oslo og Øksnes i Vesterålen rundt regnet 140. 
Men mye skiller barndommen på Myre og på Torshov. 
På Myre får unger ned i 5-årsalderen en diger kniv i neven, en pik og en kum med torskehoder å skjære ut tungen på. 
Slik kan de tjene tusenvis av kroner i sesongen. 
",1
"«Nocturama»
Regi: 
Bertrand Bonello 

Cinemateket USF 

Vis meg dine fiender, og jeg skal si deg hvem du er. 
Regissør Bertrand Bonello har laget en provoserende, men spennende film om terror i Europa. 

Mer spesifikt foregår «Nocturama» i Paris, hvor vi følger et utvalg fransk ungdom som tydeligvis samarbeider og planlegger noe lugubert, men uten at vi får vite hva som driver dem og uten at vi gis tradisjonell klarhet i hva det er de jobber mot. 
",1
"«Karsten og Petra - ut på tur»
«Karsten og Petra - ut på tur» 

Regi: 
Arne Lindtner Næss 

I tråd med Karsten og Petra-universets pedagogiske forelegg, skal barna denne gangen lære om fjellvettreglene. 
Etter en musikalsk opptakt med André Marton Pedersen fra Bergen og Hordaland Turlag og eventyreren Cecilie Skog, bærer det ut i den norske fjellheimen. 

Og bra er det, for i dette velkjente terrenget er risikoen for å havne på viddene atskillig mindre enn i «Karsten og Petra på safari», der Afrika – eller «Afrika» – spilte rollen som eksotisk kulisse på en måte kontinentet knapt har gjort i Norge siden 1950-tallet. 
",0
"«Tungeskjærerne» viser hvor mangfoldig norsk barndom kan være
Varmt og fint portrett av barn, miljø og tradisjoner. 

Norge er ikke så homogent som samfunnsdebatten kan gi inntrykk av. 
Solveig Melkeraaens nye dokumentar er en påminnelse om akkurat det. 

Målt i mil er avstanden mellom Oslo og Øksnes i Vesterålen rundt regnet 140. 
Men mye skiller barndommen på Myre og på Torshov. 
På Myre får unger ned i 5-årsalderen en diger kniv i neven, en pik og en kum med torskehoder å skjære ut tungen på. 
Slik kan de tjene tusenvis av kroner i sesongen. 
Kommunestyret har attpåtil vedtatt at skolebarn som skjærer tunger får 12 timer skolefri i sesongen. 

Men spisepinner har de aldri prøvd, og sushi har de aldri smakt, selv om de bor midt i råvarefatet. 
Den erfaringen er det oslojenten Ylva Melkeraaen Lundell (9) som tar med seg da hun i vinterferien besøker besteforeldrene. 

Regissøren vokste selv opp her, og skar tunger da hun var liten. 
Nå skal niesen lære kunsten. 
Som læremester har hun den ett år eldre kompisen Tobias Evensen, en kløpper med kniven. 

De to er en riktig fin match. 
Melkeraaen gir dem ordet, bokstavelig talt, og filmer dem i ulike situasjoner som får frem tankene deres, og likheter og ulikheter i erfaring. 
Særlig deres felles erfaring og refleksjon rundt foreldrenes skilsmisser gjør inntrykk og beveger. 

Filmen gir også et nydelig bilde av samspillet mellom voksne og barn på fiskebruket, ansvaret ungene får, mestringsfølelsen de vokser på og måten de både inkluderes i arbeidslivet og inngår i en tradisjon som strekker seg over generasjoner. 
Det gir perspektiver på hva vi har fratatt ungene i et moderne samfunn der store deler av voksenlivet og barnelivet er strengt adskilt, og barn lett overbeskyttes. 

Slik sett går det en linje mellom Melkeraaens film og Margreth Olins «Barndom», som hadde premiere forrige helg. 
Filmene skildrer barn på ulike alderstrinn, og har helt forskjellig utgangspunkt. 
Olins er en debattfilm rettet mot politikere og premissleverandører. 
Melkeraaens er først og fremst en sjarmerende og leken barnefilm om et miljø mange byunger vil finne eksotisk, kanskje også misunnelsesverdig, gitt summene Myre-barna kan tjene og arbeidserfaringen de får. 

Men sett med voksne øyne reiser begge filmene spørsmål rundt hva vi har tapt gjennom modernitetens gjennomregulerte barndom. 
",1
"«Nocturama»:Radikalt om radikal terror 

Årets mest angstfremkallende film, om terror i Frankrike, er også årets mest tankevekkende. 

Vis meg dine fiender, og jeg skal si deg hvem du er. 
Regissør Bertrand Bonello har laget en provoserende, men spennende film om terror i Europa. 

Mer spesifikt foregår «Nocturama» i Paris, hvor vi følger et utvalg fransk ungdom som tydeligvis samarbeider og planlegger noe lugubert, men uten at vi får vite hva som driver dem og uten at vi gis tradisjonell klarhet i hva det er de jobber mot. 

Med et observerende, kjølig filmspråk – et som minner om det i Francis Ford Coppolas mesterverk «Avlyttingen» («The Conversation») – klarer «Nocturama» å antyde at storsamfunnet må lære å ta til seg at det er viktig å forstå nøyaktig hva det er terrorismen ønsker å angripe og ikke å nøye seg med å demonisere gruppene man tror terrorister kommer fra. 

Samtidig klarer filmen å sende ens tanker til et Europa som har flere tiår med terror bak seg, fra ekstreme politiske grupper som tyske «Rote Armee Fraktion», italienske «Brigate Rosse», og franske «Action direkte». 

I utgangspunktet har «Nocturama» vanlig kinodistribusjon i Norge, men Bergen Kino har takket nei til å vise den. 
Undertegnede skal ikke spekulere i hvorfor (når det tross alt er veldig mange filmer som har premiere om dagen, og det umulig kan være plass til alle). 
Men det er synd at en så tankevekkende film om et brennhett tema kun vises i Bergen fordi Cinemateket USF stilte opp på kort varsel. 

Risikovillighet i film er sjeldnere enn det bør være, og Bonello bruker virkemidler som fremhever ubehagelige spørsmål, og fjerner unyttige svar: 
En angstfremkallende, realistisk film om komplekse spørsmål rundt vår egen sikkerhet og strukturene i samfunnet vi lever i, men som også krever at man koker opp konklusjoner selv, ber om å bli avvist. 

Men mangel på fordømmelse er ikke det samme som at filmen støtter terrorisme. 
Tvert om antydes det at radikale tanker, som ikke kan implementeres i storsamfunnet innenfra, er dømt til å bli slukt av den overveldende, byråkratiske kapitalismen som Frankrike – og Vesten – tyr til. 

Og midtveis i «Nocturama» skjer det en uventet dramatisk vending: 
Uten å avsløre for mye kan det sies at vi som seere forstår rollefigurenes mangel på moralske koder lenge før de gjør det selv. 
Terrorisme kan kun ende i total tragedie, og derfor aner det meg at romanen «Den fremmede» av Albert Camus kan være en viktigere referanse for filmen enn virkelighetens terror. 
Man kan således beskrive årets beste film så langt på denne måten: 
«Fight Club», men uten ironisk distanse. 
",1
"Ubehagelig hevn i «En handelsreisende»
En mann søker hevn for en traumatisk hendelse som rammet konen hans. 
Men hva er han egentlig ute etter å hevne? 

Med «En handelsreisende» fikk Asghar Farhadi sin andre Oscar for beste ikke-engelskspråklige film. 
Fullt forståelig. 

Håndverksmessig er iraneren i en klasse for seg. 
Tematisk går det en klar linje fra hans forrige filmer – «Nadar og Simin – et brudd» og «Fortiden». 
Også denne gangen handler det om menneskelige relasjoner. 
Hvor komplekse, kompliserte og ofte forvirrende de er. 
Hvilke moralske dramaer de kan føre oss ut i. 
Her supplert med et kjønnsaspekt som også var til stede i de nevnte filmene, men som nå får en ubehagelig tilleggsdimensjon. 

Åpningsscenen er et fysisk forvarsel om et kommende psykologisk og relasjonelt sammenbrudd. 
Sammen med resten av beboerne må ekteparet Rana og Emad rømme leiligheten fordi boligblokken står i fare for å kollapse. 
Vegger og vinduer slår sprekker, gass lekker ut. 
Huset blir stående, men er ubeboelig. 

Som skuespillere er ekteparet i ferd med å sette opp Arthur Millers berømte «En handelsreisendes død», med seg selv i hovedrollene som Willy og Linda Loman. 
Gjennom kollegaen Babak tilbys de å bo i en leilighet den forrige leietakeren ble kastet ut fra etter naboklager. 
Hun prostituerte seg. 
Problemet er at hun har satt igjen en masse saker som hun nekter å hente før hun har funnet et nytt sted å bo. 
Tingene irriterer og tar plass, men kvinnens usynlige nærvær får snart et mer alvorlig utfall. 
Rana blir overfalt. 
Fysisk skadet og psykisk traumatisert blir hun utrygg, kommuniserer dårlig med Emad, trekker seg unna ham, blir uforutsigbar. 

Frustrert, irritert og etter hvert sint begynner han å jakte på overfallsmannen. 
Herfra får «En handelsreisende» form av en lavtbrennende spenningsfilm der uvissheten knytter seg både til hvem gjerningsmannen er og hva Emad kommer til å gjøre om han finner ham. 
For endrer ikke også den sympatiske Emad karakter underveis? 

Et ubehagelig spørsmål sniker seg inn: 
Er det raseri over konens skjebne som driver ham, eller handler det mer om hans egen sårede stolthet og maskuline ære? 
Er det overfallets konsekvenser for ham selv han er ute etter å hevne? 

Her nærmer Millers teaterstykke og filmens drama seg hverandre. 
I sitt selvbedrageri ender både Willy og Emad opp med å svikte sine nærmeste. 

De som så «Nader og Simin – et brudd» og «Fortiden», husker Farhadis karakteristiske, mesterlige bruk av rom, vinduer, dører og interiør. 
Også denne gangen foregår nesten hver eneste scene innendørs, til nød i en bil, med teaterscenen og takterrassen utenfor den nye leiligheten som de åpneste rommene. 
Men også de klart avgrenset av kulisser, vegger og murer. 
Det skaper en intim, tett ramme rundt rollefigurene, samtidig som mer eller mindre subtile markører forteller noe mer. 
Som barnetegningene på veggen i ekteparets nye leilighet; en indikator for at kvinnen som bodde der før dem var enslig mor og dermed tvunget inn i prostitusjon for å forsørge barnet. 

De klassemessige dimensjonene som skapte slik dynamikk i «Nader og Simin – et brudd» er til stede også her, men mer dulgt og antydende. 
Filmen mangler noe av energien som gjorde «Fortiden» så medrivende. 
Til gjengjeld er tonen mørkere, mer foruroligende. 

Som sine forgjengere er også dette en levende og intens film, sett gjennom linsen til et nøkternt observerende kamera og fortalt på en måte som sakte og målrettet bygger opp til en slutt der Farhadi problematiserer hevnens psykologi. 
Det gjør han på en måte man sjelden ser innenfor en kunstart der hevn ikke bare er et gjentatt tema, men et bejublet et, dynket i ideer om rettferdighet og katarsis. 
",1
"«Karsten og Petra – ut på tur» havner ikke helt på viddene
Seriesuksessen tråkker i vante spor. 

I tråd med Karsten og Petra-universets pedagogiske forelegg, skal barna denne gangen lære om fjellvettreglene. 
Etter en musikalsk opptakt med André Marton Pedersen fra Bergen og Hordaland Turlag og eventyreren Cecilie Skog, bærer det ut i den norske fjellheimen. 

Og bra er det, for i dette velkjente terrenget er risikoen for å havne på viddene atskillig mindre enn i «Karsten og Petra på safari», der Afrika – eller «Afrika» – spilte rollen som eksotisk kulisse på en måte kontinentet knapt har gjort i Norge siden 1950-tallet. 

Nå handler det ikke bare om fjellvettregler. 
Inspirert av den romantiske boken storesøster Randi leser, og foreldrenes kjærlighetshistorie, får Karsten det for seg at Petras mamma Maria (Janne Formoe) behøver en kjæreste. 
Turleder Aksel (Jeppe Beck Laursen) utpeker seg som åpenbar kandidat. 
Han er både kul, morsom og glad i dyr. 
En plan klekkes ut. 

Parallelt gjør gjengen det man gjerne gjør på tur. 
Morer seg med zipline, sover i lavvo og telt, steker pinnebrød, trasker i vei mot den utpekte fjelltoppen og har det kjekt og koselig. 

Koseligheten ligger som et sukkersøtt lag over det meste i Karsten og Petra-filmene, fra tematikk til tilgjort være- og snakkemåte. 
Her hever ingen stemmen til hverandre, blir sure og sinte eller har en dårlig dag. 
En smule irritasjon kommer til syne da Aksel kantrer kanoen og bagasjen så vel som de voksne havner i sjøen. 
Men det går fort over. 

Heller ikke denne gangen slipper vi fri fra overtydelig spill full av store fakter. 
Heller ikke denne gangen gjøres noe forsøk på å tilføre filmen originalitet eller noen distinkt visualitet. 
Litt naturlig drahjelp får den fra de naturskjønne omgivelsene, men stort sett beveger den seg traust og smått keitet fra situasjon til situasjon, avbrutt av de fine og velfungerende sekvensene der Kaninen og Løveungen levendegjøres. 

Det gir et gjenkjennelig og trygt univers for de minste, selv om hovedrollene er overtatt av Alba Ørbech-Nilssen og Oliver Dahl. 
De gjør en utmerket jobb, og tilfører filmen et friskt og sjarmerende pust. 
",0
"«Logan»
Regi: 
James Mangold 

«Logan» er en god film. 
Ikke underholdende, slik andre superheltfilmer er det, og den er utelukkende ment for voksne. 
Den har fått 15-årsgrense, noe som betyr at 12-åringer kan se den med foresatte, men jeg protesterer ikke hvis noen sier at grensen er for lav. 
",1
"«Elle»
Regi: 
Paul Verhoeven 

Er det en ting som er sikkert med «Elle», så er det at ingen ting er sikkert. 

Med en suveren Isabelle Huppert i førersetet har Paul Verhoeven laget en thriller vi aldri vet hvor havner, slik vi heller aldri med sikkerhet vet hvor vi har Hupperts Michèle Leblanc. 
Til dere som har etterlyst komplekse kvinneskikkelser på film: 
Her er hun. 
",1
"«Silence»
Regi: 
Martin Scorsese 

Hvilke prøvelser kan man utsettes for, og fremdeles bevare sin tro? 
Kan det å forlate troen være den mest nestekjærlige, dypest sett religiøse handlingen du kan gjøre? 

«Silence» reiser spørsmålene med stor filmatisk og filosofisk kraft, og på en måte som føles relevant også for dem som ikke har noen gudstro. 
",1
"«Aquarius»
Regi: 
Kleber Mendonça Filho 

Eldre mennesker. 
Hvilke liv de har levd! 
Hvilke historier de rommer! 
Forunderlig derfor, at så få filmer løfter frem aldrende kvinner, erfaringene deres, livet de lever her og nå og alt som bor i dem av minner, lengsler, livsanskuelse og vitalitet. 

At «Aquarius» gjør akkurat dette er alene nok til å ta varmt imot Sonia Bragas formidable portrett av 65 år gamle Clara, pensjonert musikkritiker med en platesamling den mest ihuga vinylentusiast må misunne henne. 
",1
"«Barndom»
Regi: 
Margreth Olin 

Denne gangen har regissørens ofte overforklarende kommentarstemme tatt en pause, og godt er det. 
I stedet lar hun et nøkternt observerende kamera fotfølge ungene i Aurora barnehage, særlig seksåringene. 
Ut av det kommer litt ettertanke og litt humring. 
",0
"«Det er bare verdens undergang»
«Det er bare verdens undergang» 

Regi: 
Xavier Dolan 

Alle ser film på sin unike måte – inkludert deg, kjære leser – og en bestevenn har en snodig allergi: 
Han tåler ikke egoistiske drittsekker i hovedrollene. 
Vedkommende ville ha sprintet ut av «Det er bare verdens undergang», for her er familien fra helvete. 
Selvsentrerte og kjipe mot hverandre. 
",0
"«Aquarius» hyller modne, sta og sensuelle kvinner
Clara, 65, tar kampen opp mot sleske eiendomsutviklere. 
Det blir det strålende, sanselig og subtil politisk film ut av. 

Eldre mennesker. 
Hvilke liv de har levd! 
Hvilke historier de rommer! 
Forunderlig derfor, at så få filmer løfter frem aldrende kvinner, erfaringene deres, livet de lever her og nå og alt som bor i dem av minner, lengsler, livsanskuelse og vitalitet. 

At «Aquarius» gjør akkurat dette er alene nok til å ta varmt imot Sonia Bragas formidable portrett av 65 år gamle Clara, pensjonert musikkritiker med en platesamling den mest ihuga vinylentusiast må misunne henne. 

I tillegg kommer at «Aquarius» også er en deilig film. 
Smektende, både filmatisk og musikalsk. 
Varm, og like verdig i beskrivelsen av Claras kamp som Clara selv er det der hun rakrygget nekter å la seg pille på nesen. 
Og, ikke minst, full av underliggende trass og sinne og åpenbar forakt for klasseforskjeller og korrupte rikinger som ikke skyr noen midler for å berike seg enda mer. 

Eiendomsutviklere har kjøpt opp det gamle boligkomplekset «Aquarius», og tømt det for beboere, så nær som Clara. 
De vil bygge luksusboliger. 
Hun nekter å flytte fra leiligheten som har vært familiens i en årrekke. 
Her vil hun bo, resten av livet, med utsyn til badestranden der hun tar sin daglige dukkert under oppsyn av badevakten Roberval. 

Eiendomsselskapet bruker skitne triks for å få henne ut. 
Clara har også sine metoder å møte dem med. 
Men dit kommer ikke filmen før etter at Clara er grundig presentert, i fortid og så i nåtid, i situasjoner som belyser henne fra omtrent alle de vinklene en moden kvinne kan belyses fra. 

Gjennom dette belyses også hennes tilknytning. 
Til mennesker, levende og døde, til egen kropp, til leiligheten hun lever i, stedet hun bor på, alt hun omgir seg med og som definerer hennes identitet. 
Det gjør filmen til et prisme ikke bare for Claras liv, men også vårt eget – både på et personlig plan og som påminnelse om at vi alle lever på et historisk sted der sporene kanskje er borte, men hvor markører, være seg minnesmerker, bevarte bygningsdetaljer eller familieklenodier vitner om en fortid og bærer med seg minner. 
I «Aquarius» spiller særlig musikken rollen som minnebærer og identitetsformidler. 

Samtidig må filmen sees på bakgrunn av det spesifikt brasilianske samfunnet, med sine markante klasseforskjeller, utbredt korrupsjon og utstrakt nepotisme, der slekt og venner begunstiges med stillinger og verv. 
Filmen er laget før president Dilma Rousseff ble stilt for riksrett og måtte fratre grunnet korrupsjonsanklager, men går rett inn i nettopp denne problematikken. 
",1
"Kultur og tro kolliderer brutalt i Martin Scorseses «Silence»
Et mektig historisk drama danner rammen rundt en film som ikke bare rører dypt og bevegende ved åndelige spørsmål, men som også kjennes sviende aktuell. 

Hvilke prøvelser kan man utsettes for, og fremdeles bevare sin tro? 
Kan det å forlate troen være den mest nestekjærlige, dypest sett religiøse handlingen du kan gjøre? 

«Silence» reiser spørsmålene med stor filmatisk og filosofisk kraft, og på en måte som føles relevant også for dem som ikke har noen gudstro. 

Historien foregår på 1600-tallet, og bygger på en roman av den japanske katolikken Shûsaku Endô, skrevet i 1966. 

I Portugal får jesuittprestene Rodrigues (Andrew Garfield) og Garupe (Adam Driver) nyss om at «noe» har skjedd med pater Ferreira (Liam Neeson), deres tidligere religiøse mentor, nå misjonær i Japan. 
De reiser dit for å lete etter ham, og konfronteres med et samfunn der kristne utsettes for brutal forfølgelse. 
Den synes å bunne like mye i motstand mot vestlig imperialisme, og arter seg i praksis som helvete på jord. 
Det er ikke tilfeldig at noe av det første vi ser er avkappede hoder og menn som tortureres med kokhett vann fra noe som ligner sydende svoveldammer. 

Ledet av inkvisitoren Inoue beordres de kristne til å forsake troen ved å tråkke på Kristus-bilder. 
Men for Rodrigues får valget en annen dimensjon. 
Holder han fast på troen, forårsaker han andre menneskers lidelse og død. 
Snur han ryggen til Gud, kan han frelse dem fra døden. 

Sist sett som pasifistisk soldat i Mel Gibsons krigsdrama «Hacksaw Ridge» – også der som dypt troende – har Andrew Garfield både det ytre utseendet og et slags indre lys, som av nåde, som gjør ham perfekt til å spille Rodrigues, stadig mer lik en kristusfigur der han i vånde roper til sin gud. 
Men Gud er stille. 
Eksisterer han ikke, eller har han forlatt sin tjener på jorden? 

Det episke dramaet Scorsese bretter ut er stort og tungt. 
At det likevel ikke føles tyngende, skyldes dels filmens visuelle kraft. 
Ikke uventet var fotograf Rodrigo Prieto nominert til Oscar. 
Filmen er like intenst og malerisk vakker som den er til tider brutal, selv om den aldri dveler unødig eller spekulativt ved brutaliteten. 
Dessuten greier regissøren, særlig ved hjelp av Issei Ogatas fantastisk spill som inkvisitor, å tilføre en underlig, sylskarp humor, i tillegg til infam intelligens. 
Inoue forstår at den beste måten å få Rodrigues til å vakle på, ikke er å plage ham fysisk, men å utfordre troen hans. 

Japanernes brutalitet bringer uvegerlig tankene til kirkens hekseforfølgelse og nåtidens terrorgrupper, som Daesh og Boko Haram. 
Det er her filmen har sin aktualitet og relevans. 
Den kan sees som en påminnelse om hvilke lidelser så vel religiøs fanatisme som imperialistisk arroganse har ført med seg. 
Og den spør hva tro er. 
Artefakter, «helligdommer» eller geistlighet? 
Eller er det en overbevisning som kan leve videre i ens indre, selv om man forlater sakramentene, symbolene og alle ytre tegn på tro? 

I siste instans bærer den også i seg en appell om religiøs toleranse. 
Mennesket er ikke sin tro. 
Vi er våre gjerninger. 
",1
"Rå og god skildring av voldens konsekvenser
«Logan» gjør det underholdning ikke gjør: 
Den anerkjenner at vold har stygge konsekvenser. 

«Logan» er en god film. 
Ikke underholdende, slik andre superheltfilmer er det, og den er utelukkende ment for voksne. 
Den har fått 15-årsgrense, noe som betyr at 12-åringer kan se den med foresatte, men jeg protesterer ikke hvis noen sier at grensen er for lav. 

Man bør reflektere litt ekstra rundt ungenes modenhet hvis man vil se denne, fordi «Logan» er langt råere i skildringen av voldens konsekvenser enn hva den er i den karikerte tegneserievolden vi er blitt vant til på kino. 

Tegneserier er blitt tatt seriøst før. 
Batman-filmene til Christopher Nolan kretset rundt politisk ideologi, mens Bryan Singers X-Men-filmer var tynt forkledde metaforer for hvordan minoriteter undertrykkes av konservative krefter. 
Slik blir underholdningsfilm ofte designet, så de kan nytes på forskjellige plan og dermed både være filmer med dyp tematikk og audiovisuell stimulans for dem som er ute etter lettbeint underholdning. 
Dette er ikke tilfellet med «Logan». 
Her blir det krevet at du deler den emosjonelle byrden rollefigurene bærer. 

Logan (Hugh Jackman) og hans mentor, Professor X 
(Patrick Stewart), gjemmer seg i nærheten av USAs grense mot Mexico. 
Her blir de oppsøkt av en kvinne og en mystisk ung pike som er på rømmen fra onde, skumle menn. 
Dette høres ut som en westernfilm, og «Logan» er utvilsomt nærmere John Wayne enn Supermann. 

«Vill vest»-sjangerens styrke var at cowboyene kunne ha komplekse følelser – f.eks. heltemotets ulemper eller økonomisk fortvilelse – på forenklet vis, noe som også er tilfellet her. 
Enkle spørsmål blir til interessante svar: 
Hvorfor gjemmer de seg? 
Hvorfor får de ikke hjelp? 
Hvorfor forfølges kvinnene? 
Hva vil de? 

Gode spørsmål er ikke alltid nok til å ende opp som god film. 
Heldigvis har regissør James Mangold en helhetlig, interessant visjon for hvordan filmen skal se ut og plottet avsluttes. 
Han låner fra perioden hvor Hollywood gikk fra 50-tallets masseindustri til det mer personlige 70-tallet, da folk som Francis Ford Coppola og Martin Scorsese snudde opp ned på forventningene til voksenfilm. 
Lærdommen herfra gjør at «Logan» iscenesetter eskaleringen av vold på et vis som tydeliggjør konsekvensene – ikke løsningene. 

Men et slikt mål er også avhengig av en råskap og en maktbruk som overrumpler vanlige forventninger til hvordan vold skal funke i underholdningsfilm. 
Man applauderer jo at de snille slår de slemme, men sjeldent utforskes det hva det å skade et annet menneske innebærer. 
«Logan» tar dette på alvor, og voldens virkning på omgivelsene blir vond og belastende. 
Den blir også altomfattende. 
Det er ingenting «gøy» med actionen i «Logan», den er ekkel og grusom – kanskje slik den bør være? 
Og av slik moralsk kompleksitet blir det ofte gode filmer. 
Men ikke for alle. 

Det blir rart for meg å skrive om «Logan» uten å nevne filmens avsluttende parti. 
Klimakset er spesielt forstyrrende og åpenbart ment å være ubehagelig, der en del aspekter kan minne om terrorangrepene i Norge i 2011. 

Jeg trenger ikke å være så mye mer beskrivende enn det. 
Som seer fikk jeg ubehagelige påminnelser om tragedien, og tenker at det er en bra ting å kunne vite om slikt på forhånd. 

Ikke alle kan være klare for å møte slike bilder uten å ha fått forberedende frampek. 

Og ordet «underholdning» ønsker jeg ikke å bruke om «Logan», men den er snarere tankevekkende filmkunst. 
De som heller ønsker tanketom underholdning, har fortsatt tusenvis av uinteressante filmer å velge mellom. 
De andre bør stålsette seg. 
",1
"«Det er bare verdens undergang» holder seerne på avstand
Franske stjerner i en film om avstanden mellom skeiv kultur og landlig ukultur. 

Alle ser film på sin unike måte – inkludert deg, kjære leser – og en bestevenn har en snodig allergi: 
Han tåler ikke egoistiske drittsekker i hovedrollene. 
Vedkommende ville ha sprintet ut av «Det er bare verdens undergang», for her er familien fra helvete. 
Selvsentrerte og kjipe mot hverandre. 

Det gjelder dog ikke filmens hovedperson Louis-Jean (Gaspard Ulliel, kjent fra «Saint Laurent»). 
Han er på vei hjem til sin familie, som han ikke har sett på mange år, og håper å få fortalt dem nyheten om en dødelig sykdom han har fått. 

De bor i en ikke navngitt landsby, mens han bor i en ikke navngitt metropol. 
Han er også homofil, og familien bærer nag, men mest mot seg selv. 
Vil distansen kortes ned? 

Regissør Xavier Dolan var sist å se på kino med «Mamma», også den om en trøblete familie. 
Også den estetisk ytterliggående. 
Manipuleringene i den filmen prøvde å fremheve intense følelser. 
Kanskje var det derfor mottakelsen til «Mamma» var delt, mellom dem som beundret filmen og dem som mente de var vitne til keiserens nye klær. 

Like fullt hadde filmen mer av det «Det er bare verdens undergang» mangler: 
Minneverdige øyeblikk. 
Det er muligens fordi Dolan nå holder seg til ekstreme nærbilder og lite annet. 
Reglene for visualiseringen er urokkelige: 
Den innestengte, kvelende stemningen Louis-Jean utsettes for er perspektivet en deler i 100 minutter – koste hva det koste vil. 

Det blir ikke enklere av at dialogen er passiv-aggressiv, men fremført med voldelig intensitet, og at den narrative effekten blir at vi instinktivt forstår at dette miljøet skader Louis-Jean, slik den har skadet inngifte Catherine (Marion Cotillard). 
Problemet er at vi forstår det så instinktivt at vi også forstår det veldig tidlig i filmen, og når filmen tviholder på disse visuelle reglene blir de til hinder mer enn en hjelpende del av formidlingen. 

Den filmfrelste klarer å skille mellom det en finner underliggjørende og det en finner fremmedgjørende. 
Det førstnevnte begrepet kan brukes når en opplever virkeligheten gjenfortalt på et nytt og rart, men likevel givende vis. 
Hadde «Det er bare verdens undergang» fungert slik, så hadde dette vært fett. 
Det er for få skeive historier og perspektiv i norske kinosaler. 
Men akk, denne filmen holder en på avstand – og med stolthet. 
Dette gir først mening når konklusjonen nøstes opp de siste minuttene. 
For min del ble det for sent og budskapet for nedbrytende. 
Men de som ikke blir skremt vekk av denne anmeldelsen, kan få noe ut av denne filmen. 
",0
"Isabelle Huppert har aldri vært bedre enn hun er i «Elle»
Briljant spill i en thriller så sammensatt og medrivende at du klistres til kinosetet. 

Er det en ting som er sikkert med «Elle», så er det at ingen ting er sikkert. 

Med en suveren Isabelle Huppert i førersetet har Paul Verhoeven laget en thriller vi aldri vet hvor havner, slik vi heller aldri med sikkerhet vet hvor vi har Hupperts Michèle Leblanc. 
Til dere som har etterlyst komplekse kvinneskikkelser på film: 
Her er hun. 

Så er da også «Elle» i seg selv en i aller høyeste grad kompleks film. 
Dels hører den hjemme i sjangeren «rape-revenge», dels spøker Hitchcock i bakgrunnen. 
Roman Polanski også, for den saks skyld. 
Dels har vi å gjøre med en svart komedie som på kostelig vis leker med melodramaet, såpeoperaen og den dysfunksjonelle familien, og samtidig har islett av en slags realistisk absurdisme. 

Voldtekten av Michèle skjer i åpningssekvensen, den høres som lyden av knust glass og grynting og stønn. 
Den bivånes av Michèles grå katt. 
Når kamera snus ser vi den maskerte mannen henge over den forsvarsløse kvinnen. 
De som synes dette høres uutholdelig ut, er herved advart. 
Det kommer mer av sorten. 

Hva gjør Michèle da overfallsmannen er ute av huset? 
Hun soper opp glasskår og tar seg et bad. 
Fanger opp skum rødfarget av blod og føyser det unna. 
Bestiller sushi. 
Fortsetter livet omtrent på samme måte som før. 
Men ikke uberørt. 
Slett ikke. 

Hun har sine grunner for ikke å gå til politiet. 
Hun er en kvinne vant til å ordne opp selv. 
Hun har en bakgrunnshistorie med nær kjennskap til gærninger. 
Det trengs ikke mye psykologisk innsikt for å tippe at den også har gjort henne en smule psykisk skadd. 

Kort om Michèle: 
Hun er velstående. 
Mor til en litt enfoldig sønn som venter barn med et ikke spesielt likandes damemenneske. 
Fraskilt, men på godfot med eksmannen Richard (Charles Berling). 
Innimellom har hun seg med Robert (Christian Berkel), mannen til hennes nære venninne (Anna) (Anne Consigny), som hun driver et innbringende spillutviklingsselskap sammen med. 

Spillene danner for øvrig en ganske grotesk parallell til Michèles voldtektshistorie og kan sees som eksempel på hvor infisert populærkulturen er av kvinnehat og overgrepsfantasier. 
Som Michèle altså har tjent seg rik på. 

I nabohuset bor et yngre, pent par, hvorav kvinnen er sterkt troende katolikk. 
Det er verdt å merke seg. 
Katolisismen danner et mørkt bakteppe for historien. 

Michèle fremstår som kjølig, beregnende, arrogant, en kvinne som nonsjalant tar det hun vil ha og ikke unnslår seg for å dupere andre. 
Dette til tross, greier Isabelle Huppert å spille frem en skikkelse å bry seg om og rent ut like. 
Det er en bragd, og det skyldes ikke først og fremst at Michèle vekker medfølelse fordi hun så åpenbart er et offer. 
Det skyldes først og fremst at Huppert gjør henne til et nærværende, sammensatt og motsetningsfylt menneske, også seksuelt. 

Noe av spenningen knytter seg til hvem som står bak voldtekten, og om overfallene – som gjentas både helt konkret og i fantasien hennes – har noe å gjøre med Michèles fortid. 
Men ikke forvent entydige svar. 
Forvent snarere en film som både provoserer og underholder, det siste ikke minst. 
Jeg ville forsverget at det var mulig, men til å ha voldtekt og kvinnefornedring som utgangspunkt, greier Verhoeven å lage en til tider vilt morsom og medrivende film som ikke et øyeblikk blir spekulativ. 
Regissøren verken estetiserer eller erotiserer den seksuelle volden, han viser den frem like brutalt som han viser frem en mann som, viser det seg, ikke takler en seksuelt frigjort og imøtekommende kvinne, men må dominere og bruke makt overfor henne. 

Og han gir altså Michèle makt til å slå tilbake. 
Men på en måte vi kanskje ikke venter. 
",1
"«Barndom» er en oppfordring om å slippe ungene løs
Å være tilskuer til dette barnehageåret på Nesodden er fint. 
Men jeg savner et bredere perspektiv. 

Denne gangen har regissørens ofte overforklarende kommentarstemme tatt en pause, og godt er det. 
I stedet lar hun et nøkternt observerende kamera fotfølge ungene i Aurora barnehage, særlig seksåringene. 
Ut av det kommer litt ettertanke og litt humring. 
Vi får vite om sushi-burgere, at en hvalkropp er nesten like stor som Det indiske hav og at gutter må løpe for livet for ikke å bli kysset. 

Olin har selv beskrevet filmen som «en protest». 
Hun vil vise leken som en pågående læringsprosess, ikke noe som foregår ved siden av den «egentlige» læringen. 
Hun vil vise barndommens egenverdi. 

Slik sett har hun valgt et «godt» eksempel. 
Steinerbarnehagen Aurora ligger ved en skog som hyppig benyttes. 
De holder høns og har fuglekasser man kan titte inn i. 
Mye av leken er fri, eller kombinert med ulike, voksenledede prosjekter. 
Langt på vei har disse barna en oppvekst som minner om min egen på 1950/60-tallet, men i organiserte former og med større vekt på kunstnerisk og estetisk utfoldelse og kreativitet. 

Gitt Norges beskaffenhet går mange barn i naturnære barnehager. 
Så er spørsmålet i hvor stor grad naturen faktisk benyttes. 
Men man kan også spørre hvilke ressurser byen har å by på. 
Hvordan ivaretas barndommen i en storbybarnehage? 
Hvordan bruker de byen som sted for lek og læring? 
Og hvordan ser personalet i en helt vanlig barnehage på forholdet mellom lærerik frilek og mer direkte, skoleforberedende læring? 
Disse perspektivene mangler, eller rettere: 
Olin overlater til tilskueren å tenke sitt. 
I møtet med disse små nesoddingene er det lett å tenke at «ja, sånn skal alle barn ha det!» 
Men de av oss som ikke har nærkunnskap om barnehagehverdagen for unger flest, får ingen ting å kontrastere mot. 

Den nærkunnskapen bør politikerne og premissleverandørene ha. 
Så hvis filmen fører til større forståelse for barns rett til å være barn, i barnehager og i de første skoleårene, har den sin misjon. 
Også overfor foreldre, kan det tilføyes. 
For Olins debattfilm er en generell oppfordring om å slippe ungene løs, både med tollekniven og fra for mange organiserte aktiviteter. 
",0
"«T2: Trainspotting» sitter ikke som et skudd
Gjensynet med Trainspotting-universet blir kun tidvis rettferdiggjort når «do-remiksing» er høydepunktet. 

Det er rare tider for filmprodusenter. 
Nye markeder vokser fort, f.eks. Kina og Brasil. 
På den andre siden får originale historier sjeldnere den suksessen de trenger for å være økonomisk lønnsomme. 
Resultatet er flere storfilmer basert på eksisterende åndsverk, og flere indie-filmer spilt inn på mikrobudsjett. 
Det store feltet mellom disse ytterpunktene har forvitret siden finanskrisen inntraff i 2008. 

En løsning er å lage filmer som «T2: Trainspotting», hvor finansieringen kom på plass fordi den er en oppfølger til en populær, eksisterende film. 
Selv om lite i utgangspunktet tilsa at dette var rollefigurer vi skulle bli bedre kjent med senere. 

Kan filmen derfor bli noe mer enn et nostalgisk gjenbesøk? 
Svaret er nei. 

Men nostalgien er faktisk det beste med den. 
Rollefigurene Rent Boy (Ewan McGregor), Spud (Ewen Bremner), Sick Boy (Johnny Lee Miller) og Franco (Robert Carlyle, banens beste) er uansett mer karikaturer enn forsøk på å skissere opp ekte mennesker. 
Man ser for seg at man kan plassere disse hvor som helst, når som helst, og få morsomme timer med dem. 

Begynnelsen på «T2: Trainspotting» er likevel farlig nært det kjedelige. 

Rent Boy kommer tilbake til Edinburgh (han har bodd i Amsterdam) uten at vi får vite nok om årsaken og hva han ønsker å oppnå. 
Og det mangler fremdrift når filmen hopper frem og tilbake mellom han og de andres problemer. 

Den som husker slutten av originalen forstår hvorfor: 
Det finnes ingen logiske grunner til hvorfor disse skal henge sammen igjen, og plottet i «T2: Trainspotting» jobber hardt for å få dem til å finne frem til hverandre. 

Den røde tråden ender med å være en halvkokt plan om å åpne en sauna som skal være et skalkeskjul for bordellvirksomhet. 
Rent Boy sier at «det verste er at jeg ikke klarer å komme på en bedre idé selv». 

Det ante meg. 

Først når filmen nøster opp trådene, kommer styrkene til regissør Danny Boyle til sin rett. 
Han elsker montasjer og han elsker scener som vokser i intensitet mot en actionfylt forløsning. 
Siste halvdel finner ut av blandingen mellom disse og får herlige sekvenser ut av det. 

Man merker kjærligheten til historiefortelling når den beryktede do-scenen fra originalen blir «remikset» med cinematisk selvtillit, og etterfølges av et nervepirrende oppgjør i et parkeringshus. 
Og så er det Spud som er opptatt av å få nedtegnet opplevelsene for 20 år siden, og således få kontekstualisert hvorfor vennene ble slik de ble. 

Filmen handler slik om å søke forløsning på 20 år gamle hendelser og relasjoner, og på et vis passer denne erindringen Boyles foretrukne filmspråk godt. 
I hans tilnærming til nostalgi finner man også filmens tematikk: 
Å forsone seg med hvordan den opprørske ungdommeligheten (til originalen) ble slukt av kapitalismen den prøvde å kritisere. 

I 1996 kunne «Trainspotting» avdekke den mislykkede effekten av Thatchers politikk for arbeiderklassen, og at unge briter var uforberedt på fremtiden som ventet dem. 
De var drevet til selvdestruktive moralske holdninger. 

Men i stedet for å forstås som en advarsel mot å la prinsipper fra privat sektor styre offentligheten, ble filmen en kunstnerisk mal for å ironisere over britisk ungdom i film- og TV-industrien. 

Regissører som Guy Ritchie («Snatch»), Matthew Vaughn («Layer Cake») og Edgar Wright («Hot Fuzz») tok sjangerleken og intensiteten med seg videre, men ikke den bitre holdningen til styresmakter og politikere. 

Skuffelsen er stor når «T2: Trainspotting» viser oss at det er denne lærdommen Boyle og co. bygger videre på, ikke ønsket om å si noe om hvor vi er i dag. 
",0
"Med «Karenina & I» tas vi med på en personlig og litterær reise
Gøril Mauseth dykker ned i Tolstoj, hans fascinerende kvinneskikkelse, og seg selv. 

Anna Karenina er historien om en overklassedame som forlater mann og barn til fordel for sin brennende forelske i offiseren Vronskij, og til slutt tar livet av seg ved å kaste seg foran et tog. 
Med henne skapte den russiske forfatteren en av verdenslitteraturens mest komplekse og interessante kvinneskikkelser. 

Romanen er dramatisert for TV, film og scene en rekke ganger. 
Blant filmatiseringene regnes Greta Garbos tolkning fra 1935 som den klassisk ikoniske. 
I 2012 kom Joe Wrights særdeles nyskapende versjon, dramatisert av Tom Stoppard og med Keira Knightley i tittelrollen. 

Samme år turnerte Riksteatret med sin dramatisering, i regi av Morten Borgersen og med Gøril Mauseth i rollen. 
I kjølvannet av forestillingen kom ideen om å sette stykket opp på Gorkij Drama Teateret i Vladivostok. 
Der Maurseth skulle spille Anna Karenina på russisk, et språk hun ikke kunne. 

Skuespilleren går inn i prosjektet med hele sin teatrale og personlige lidenskap. 
Hun tar med seg sønnen, kjører fra hjemplassen Kjøllefjord til Russland, entrer den transsibirske jernbanen for å reise de 11.000 km til Vladivostok, alt mens hun pugger russiske replikker og søker seg nærmere og nærmere inn i den litterære kvinneskikkelsen – og forfatteren. 

Underveis oppsøker hun viktige steder og treffer kunstnere, Tolstoj-eksperter og vanlige mennesker. 
Og seg selv. 
Hun ser paralleller mellom eget liv og Anna Kareninas, og mellom den litterære skikkelsen og hennes opphavsmann. 
Det løper mange jernbanelinjer gjennom filmen, både konkret og billedlig. 

Slik sett har «Karenina & I» roadmoviens trekk, i tillegg til å være et trippelt kunstnerportrett. 
Med seg har hun fått Liam Neeson til å lese Tolstoj med sonor stemme; noe som ikke bare klinger vakkert, men som legger et ekstra lag av forsøksvis forståelse for forfatteren og hans skikkelse over filmen. 

Regissert av Mauseths ektemann, italienske Tommaso Mottola, gjøres det til et lite spenningsmoment om hun faktisk greier å spille på russisk. 
Men mest er filmen en sober og samtidig varmblodig utforskning av en rollefigurs innvirkning på skuespilleren, på flere plan. 
Slik sett er det en interessant, men ikke banebrytende film som gir innsikt både i skuespillerens arbeidsmetoder og i en forfatterbiografi. 
",1
"Godt og vondt om foreldreskap i «Hjertestart»
Kristoffer Joner er knallgod i en film som balanserer et vanskelig tema og aldri blir sentimental. 

– 
Dette landet vrimler av barn som Daniel. 
Han trakk vinnerloddet i verdens mest urettferdige lotteri. 

Ordene er Tavos, den colombianske drosjesjåføren og den tidligere adopsjonsformidleren norske Kjetil oppsøker da det skjærer seg for ham i en tilværelse som var planlagt ganske annerledes. 

Tre år tidligere adopterte han og konen Camilla (Ellen Dorrit Petersen) den vesle gutten Daniel fra et barnehjem i Bogota. 
Kanskje var adopsjonen mest av alt hennes prosjekt. 
Som offshorearbeider rakk han ikke å knytte seg så sterkt til gutten før tragedien inntraff. 
Brått, etter en bilulykke, er han alene med sønnen. 
Jobb og hverdagsliv omkalfatres. 
Og det går ikke så bra. 

Savn og sorg herjer i dem begge. 
Kjetil strekker ikke til i spennet mellom omsorgen seksåringen krever og jobben han skal utføre i oljebransjen. 
Han begynner å spørre seg selv om han virkelig er glad nok i gutten. 
Om det er ting i Daniels forhistorie som gjør ham aggressiv og sårbar. 
Om det kanskje finnes en opprinnelig mor der ute, som er klar til å få sønnen tilbake. 

Sammen med Daniel reiser han tilbake til Colombia, der han ved hjelp av Tavo prøver å lete opp Daniels biologiske mor. 
Reisen blir et krasjkurs i klasseforskjeller og ulike livsvilkår, der den utålmodige og ikke alltid like sympatiske Kjetil får bryne seg på mer enn sønnens avvisende oppførsel. 

Andresen setter et ofte ubehagelig lys på Kjetils egoisme, hans manglende tålmodighet og innsikt i barnets situasjon, og hans gryende idé om at forpliktelsen han har påtatt seg lar seg reversere. 

Samtidig handler filmen også om hva om hva omsorg er, og hva det vil si å være foreldre, i et bredere perspektiv, belyst gjennom vilkårene for kvinner og barn slik vi ser det gjennom Tavo og Kjetils turer rundt om i Bogota og i måten Tavos søter Victoria nærmer seg den lille gutten. 

«Hjertestart» er ingen hyllest til adopsjon. 
Den går heller ikke i fotsporene til adopsjonsdramaet «Lion», som fortsatt går på kino, eller Tore Strømøys sentimentale programkonsept. 
Filmen har to i seg til å være en skikkelig tåreperse, men Andresen styrer klokt og kløktig unna. 

Filmatisk har han laget en «enkel» film uten kunstneriske krumspring eller særmerker. 
Tematisk har han laget en film som under den enkle overflaten reiser kompliserte, utfordrende spørsmål om hva det vil si å være foreldre, om foreldres skyldfølelse, menneskers omsorgsevne, og en enkelt manns utvikling inn i en ny og krevende rolle. 

Mye hviler på Joners tolkning av Kjetil, og på unge Kristoffer Bechs spill som Daniel. 
Begge gjør en fantastisk jobb. 
Joner spiller frem en frustrasjon som arter seg rent fysisk, i mimikk, i kroppsspråk. 
Han greier kunststykket å balansere Kjetil som både usympatisk og som en mann de fleste foreldre likevel kan kjenne seg igjen i og ønske alt godt der han baler rundt i en tilværelse som ble for stor for ham. 

Arild Andresen utforsket forholdet mellom far og sønn også i «Kompani Orheim», basert på Tore Renbergs roman. 
Når han nå vender tilbake til tematikken, er det i et enda mer spisset, fokusert format, og samtidig med en enda bredere tilnærming. 

Det underliggende budskapet kan leses som en sterk påminnelse om at barn kommer uten returrett, uansett hvordan vi får dem. 
Og de preger oss for resten av livet, enten det livet leves med dem, eller uten dem. 
",1
"«La La Land» er for dem som savner Forum Kino
Emma Stone og Ryan Gosling sjarmerer i en ode til det å bli hodestups forelsket i feil person. 

Sebastian (Ryan Gosling) er en ambisiøs jazzpianist som forguder Thelonious Monk, men han er for sta til å ta på seg jobbtilbud som ikke passer smaken hans. 

Mia (Emma Stone) er en ambisiøs skuespiller som forguder filmklassikere, men hun gis aldri en ordentlig sjanse til å vise frem talentet sitt. 

De er begge vakre, unge og morsomme, selvfølgelig finner de frem til hverandre. 

Dynamikken mellom Stone og Gosling, i deres tredje film sammen, minner om duoen Ginger Rogers og Fred Astaire. 
I 1937-klassikeren «Skal vi danse?» blir disse noe motvillig sammen (hun liker to-mah-to, han liker to-mei-to), den samme flørtende ertingen som preger måten Mia og Sebastian blir kjent med hverandre på. 

Og «La La Land» aper etter fortidens musikaler med kry finesse: 
Synging og dansing skjer i lange, uavbrutte opptak hvor vi tydelig ser Gosling og Stone jobbe for føden, kostymene de sprader rundt i er som hentet ut av filmene til Jacques Demy («La La Land»s åpningssekvens er en remiks av åpningen til «Pikene fra Rochefort»), bildekomposisjonene er gjort med gammeldags vidvinkel-optikk, som forvrenger bildene på sidene og som utvider geografien. 

Også i musikken låner «La La Land» fra fortiden, med jazzede arrangement og vokalmelodier fra 1950-tallet. 
Raske slag og korte toner fra blåserekker får meg til å lengte etter de store, klassiske kinosalene – slik Forum Kino var – hvor romklangen hadde forsterket musikken og der filmens bildeformat hadde kommet til sin rett. 

Filmens skolerte bruk av fortiden er mer enn bare ren hyllest: 
Filmhistorien blir prismet som budskapet lyses gjennom. 
Sjangerens rare kombinasjon av kunstighet og ektefølt romantikk brukes metaforisk for å si noe om Hollywoods nådeløse herjing med unge, kreative mennesker. 

De som har sett mesterverket «Paraplyene i Cherbourg» vet at fargerike musikaler ikke trenger å være i konflikt med å ville si noe dypt og spennende. 
Og i den grad «La La Land» har noe på hjertet, er det et forsøk på å nyansere hva søt musikk mellom turtelduer kan være. 
Vil drømmen om å oppnå noe stort måtte gå på bekostning av kjærligheten? 
Filmens tvetydige svar vil nok overraske mange. 

Regissør Damien Chazelle har en bakgrunn som «manusfikser» for andres filmprosjekter, flere av dem av såpass rølpete karakter at det ofte ble gjort anonymt. 
Chazelles forhistorie er ingen overraskelse når hans styrke ligger i det å konstruere bevegelse og utvikling i plott. 
Men han klarer heller ikke å la være. 
Selv en fem minutter lang dialogløs sekvens er funksjonell, all den tid den er ment som et vendepunkt i forholdet til Mia og Sebastian. 

Selv små detaljer som virker overflødige, dukker opp senere med ny kontekst. 
Det blir som å se en fotballspiller ta en finte for mye, når en enkel pasning hadde gjort susen. 
Og dermed lurer man på grensen mellom hva rollefigurene syns og hva filmen syns. 
Er John Legends musikalske bidrag ment å være bra eller dårlig? 
Har Sebastian rett i hva som er «ekte jazz»? 
De som bryr seg om sjangeren og dens sosiale kontekst vil finne mye å klage over i historieløsheten til «La La Land». 

Ei heller har Chazelle ro i ræven nok til å utforske hva det er som er så bra med suksessen Mia og Sebastian ønsker å oppnå – eller den verdenen de vil til eller den de vil vekk fra. 

Vi skjønner at Mia og Sebastian vil noe, men vi vet lite om hva det skal være godt for. 
Vi blir bedt om å ta deres narsissisme for god fisk. 
Og vi går ut av kinosalen med litt flere spørsmål enn svar, men man har i det minste hatt to fornøyelige timer på kino. 
",1
"I «Det norske hus» er det ikke nok å ha hjerte og intensjoner på rett plass
At denne norske satiren får pepper for latterliggjøring av FrP-ere, er den mest irrelevante av filmens problemer. 

Ifølge enkelte politikere er det velferdssystemet vårt som lokker flyktninger til landet vårt. 
Ideen om at økonomiske goder og fordeler er drivkraften bak valget av akkurat Norge – fremfor andre land – ender i angst: 
Systemet vil slå sprekker om for mange lykkejegere finner veien hit. 
Hvor mye rikdom har vi egentlig? 
Vel … 
Satiriker Jan Vardøen er nå klar med sin tredje spillefilm, og her er det penger nok til alle. 
Ikke rart unge menn vil til Norge. 

Apropos unge menn: 
Filmen handler om Ramin (Sharukh Kavousi) som har flyktet til Norge og må gå på Akademiet i Geiranger, hvor asylsøkere fornorskes gjennom undervisning og byråkrati. 
Ramin må hit for å ha en mulighet til å få oppholdstillatelse. 
Blant lærerne finner vi karakterer spilt med sporty gavmildhet av Gard B. Eidsvold, Hege Schøyen og Helén Vikstedt, de underviser flyktninger i hva norskhet består av og hva som er viktig for nordmenn. 
Sånn, nå er hele filmen oppsummert. 

Det er ingen tvil om at Vardøen har hjertet på rett plass og at intensjonen er å være et konstruktivt bidrag til den offentlige debatten. 
Det konkluderende budskapet blir nemlig sagt høyt av Ramin i sluttscenene, noe som også er første gang i filmen han får sagt det han mener. 
Riktignok er det et poeng at hovedpersonen skal være passiv og impotent, men denne strategien gir en uengasjerende dramaturgi. 
Seeren er vitne til en rekke sekvenser som bare skjer etter hverandre, i stedet for at de ledes av noens aktive valg og av narrativ fremdrift. 
Ramin uttrykker et vagt ønske om opphold i Norge, men vi får ellers aldri bli kjent med ham. 
Det er ikke filmen interessert i. 

«Det Norske Hus» bør kanskje heller forstås som sketsjer med handling på samme sted og med en konseptuell innramming: 
Absurditeten i å byråkratisere norskhet. 
Dette kunne like gjerne vært en revy med enkel satire om hvordan Norges forsøk på å fremme et image som tolerant og fredsskapende nasjon er hult. 
Om hvordan det er viktig å smøre matpakken riktig og at det er kjempegreit med dugnad – selv om det er gratis arbeid. 
Slike billige poeng er kanskje ikke filmens hjerte, men de er filmens skjelett, muskler, sener og vev. 
For å komme til tre minutter med ektefølt synsing om fremmedfrykt, må vi gjennom 78 minutter med kjedelig utforskning av detaljer. 
Med formidling fra en som ikke tenker cinematisk, men snarere som en kåsør. 

Dog har ikke de største problemene til filmen sitt opphav i detaljene. 
Det er nok mange der ute som vil synes det er morsomt å se Hege Schøyen stønne fordi kaviartuben brukes feil. 
Kanskje noen til og med vil le av at en person (som ligner Siv Jensen) holder en stor dildo. 
Det jeg ikke syns er morsomt, er Ramins manglende tilstedeværelse i sin egen historie. 
I lys av utilstrekkelig manusforfatting er det avslørende at den eneste som får en historie – utilsiktet, tror jeg – er Eidsvolds karakter Oddleiv. 
I filmen ender han opp et annet sted enn der han startet, emosjonelt rikere og mer sympatisk. 
Oddleivs narrative bue gjenspeiler filmens avsender og dens mottakere: 
Det er en privilegert mann som lærer noe her. 

Jeg vet ikke helt hva jeg skal med noe som – filmfaglig svakt – er ute etter å nå et publikum bestående av sentrale aktører i sentrum av norsk politikk. 
Sist jeg sjekket var ikke jeg en av dem. 
Jeg er derimot sønn av to foreldre med lignende historier som den fiktive Ramin. 
Et norsk hus ble det på både mamma, pappa, min søster og meg. 
Jeg liker ikke kaviar og er dårlig til å stå på ski. 
Kanskje noen ønsker å fortelle vår historie, men det aner meg at få – selv ikke de utenfor mainstream filmproduksjon i Norge – er interesserte i formidle disse perspektivene. 
",0
"«Trio – Jakten på Olavsskrinet» aper etter andre filmer
Det er mye å beundre i denne barnevennlige fortellingen om Nora, Simen og Lars på skattejakt, men den undervurderer den emosjonelle intelligensen til sitt publikum. 

Nora, Lars og Simen er gode venner og bor i Skjåk. 
På NRK Super har de i tre sesonger viklet seg inn i internasjonale konspirasjoner som de løser gjennom samarbeid og kløkt — pluss Lars’ enorme datapark. 

Serien lånte fritt fra thriller- og krimfilmer («National Treasure» er en åpenbar inspirasjon), så det var kun et spørsmål om tid før ungdommene dukket opp på norske kinoer. 

Skattejakten som venter dem er i konkurranse med en slem samler fra Hamburg som prøver å finne Olavsskrinet: 
Hun er alvorlig syk og det ryktes at artefakten har helbredende kraft. 
Dette pirrer også Lars, som er funksjonsnedsatt og i rullestol, et tema som gir filmen et noe mer unikt preg enn andre familiefilmer. 
Lars må tenke over om det er sunt å fantasere om «normalitet» for kroppen hans. 

Dessverre er «Trio – jakten på Olavsskrinet» mer interessert i å ape andre filmer enn å utforske slike spennende spørsmål. 

Filmen undervurderer den emosjonelle intelligensen til sitt unge publikum, og man sitter igjen med et inntrykk av latskap i skrivingen: 
Følelser trenger ikke å ofres til fordel for action og spenning. 
Gode filmer — også de for et yngre publikum — huskes ofte fordi filmskaperne klarer å få tematiske spørsmål og problemløsning til å spille på lag i historien. 
Da får man også noe mer givende å snakke om etterpå, enn hvor overdådig Nidarosdomen er og at Lofoten har flott natur. 

Nora er for eksempel en sterk jente, men styrken forfattes overfladisk, som når hennes utfordringer forløses kun gjennom bestefarens (Reidar Sørensen) initiativ. 

Familiefilmer på kino selger ofte bra, men vedvarende suksess kan få en til å glemme at norske produksjoner holder et høyt, internasjonalt nivå. 
Dette er verdt å applaudere. 
Filmer som «Trio – Jakten på Olavsskrinet» har sekvenser og regi med samme kvalitet som de ment for et voksne publikum. 
For eksempel kan håndverket sammenlignes med den mer påkostede «Flaskepost fra P», der Hans Petter Molands regi ikke er bedre fagarbeid enn det Trio-filmen har, og som også er like teit og fornuftsstridig som den upretensiøse fortellingen om Nora og gjengen. 

Men forskjellen på budsjettnivået mellom filmene er så stort at det føles nesten urettferdig at regissør Eva Dahr har fått så mye ut av det hun har hatt å rutte med. 

Det er lenge siden norske kinogjengere hadde grunn til å klage på norske barnefilmer som håndverk. 
Nå er det på tide å håpe på at historiene som fortelles stikker dypere enn hulen Olavsskrinet gjemmer seg i. 
",0
"Jim Jarmusch hyller hverdagslivet på nydelig vis i «Paterson»
Bli med på en poetisk busstur i New Jersey. 

Hver morgen går Paterson ut av huset med matboksen sin for å kjøre linje 23 gjennom Paterson, byen i New Jersey som han med en viss stolthet deler navn med. 
Han synes ikke å ha andre ambisjoner enn å frakte vanlige mennesker dit de skal. 
Det i seg selv er et befriende trekk ved Jim Jarmuchs siste film. 

Skjønt – jo, han skriver dikt i tradisjonen etter William Carlos Williams. 
Men han har ingen planer om å publisere dem. 

William Carlos Williams var dikter og praktiserende lege. 
På 40-50-tallet utga han fembindsverket «Paterson», et episk dikt han begynte på i 1926 etter å ha lest «Ulysses» av James Joyce. 
Williams’ mål skal ha vært å gjøre for byen Paterson det Joyce gjorde for Dublin. 

En av Williams metoder var å vandre rundt i byen og smuglytte til innbyggernes prat. 
Han iakttok det de iakttok, og gjorde dette til en del av diktet. 

Her spennes en vakker bue mellom Williams, bussjåføren og Jarmusch. 
For det er akkurat hva regissøren også gjør. 
Han lar busspassasjerenes små samtaler tilflyte oss, som en del av filmen, slik de tilflyter Paterson der han sitter bak rattet etter å ha startet arbeidsdagen med et nytt dikt, skrevet for hånd i notisboken han alltid bærer med seg. 

Lunsjen, laget av konen Laura, inntas gjerne i friluft, foran fossefallet som elven Passiac danner akkurat her, i Paterson Great Falls National Historical Park. 
Et motiv som også pryder forsiden på Williams diktsamling. 

Etter middag rusler han ned i underetasjen for å jobbe litt i en knøttliten skrivestue som kanskje også er et aldri så lite tilfluktsrom fra overetasjen, dominert som den er av kunstneriske Lauras hang til å dekorere huset med vakre, men relativt heftige mønstre i svart-hvitt. 
Eller for å komme unna den engelske bulldoggen Marvins ofte misbilligende blikk fra lenestolen, der den inntar en gryntende, passiv-aggressiv posisjon. 

Om kvelden tar han Marvin med på tur, parkerer bikkjen foran stambaren, tar en øl og en liten prat med Doc, innehaveren, eller en av de andre bargjestene. 
Slik følger vi denne beskjedne, lavmælte mannen gjennom en uke der hver dag starter likt, men skildres med sine små variasjoner. 

Om Paterson har en slektning blant Jarmusch’ filmfigurer, må det være Forest Whitakers stillfarne samurai i «Ghost Dog». 
Slik Whitaker fylte rollen med ro og en nesten usannsynlig tilstedeværelse, fyller Adam Driver Paterson med en nesten zenbuddhistisk tilnærming til tilværelsens små og store utfordringer, være seg tildragelser på jobben, Marvins egenrådighet, Lauras cheddar- og rosenkål-pai eller de ulike prosjektene hun stadig og entusiastisk gir seg i kast med – og lykkes med. 

Driver nærmest underspiller ham, men lar oss ane at bak den stoiske vennligheten ligger en ensomhet som ikke handler om at han er venneløs, eller ikke elsker Laura. 
For det gjør han. 
Inderlig. 
Slik hun elsker ham. 
Det handler mer om at ensomheten er en del av hans tilstedeværelse i verden, slik diktene er, og bussen, og Laura, og han aksepterer den med samme sinnsro som han skriver diktene frem. 

Laura kunne fort blitt en irriterende parodi på en eksentrisk dame. 
Men med iranske Golshifteh Farahani spilles også hun ned, slik at vi ser henne som et både sjarmerende snålt, begeistret og dypt elskelig vesen, omgitt av en myk og tiltalende aura. 

Uten plott, uten dramatikk, men med regissørens særegne humor, er «Paterson» en stille, poetisk film som suger meg inn i et geografisk og menneskelig landskap der jeg har lyst til å være, lenge, og der jeg selv blir stille, nesten meditativ. 
Samtidig virker filmen som en øyeåpner. 
Ute på gaten ser jeg omgivelsene med nytt og klaret blikk. 
«Paterson» er en film som får meg til å elske min egen rutinemessige hverdag, og alle de vanlige, fine folkene jeg har rundt meg. 
Det kjennes godt. 
",1
"«Fifty Shades Darker» er sexpositiv og opptatt av at kvinnene skal like å ha sex
Den nye filmen har en sterkere historie, men er likevel fri for elektrisitet og nyhetsverdi. 

Det at Kygo har med en låt i «Fifty Shades Darker» gir en unik mulighet til å kombinere to favorittemner i norske aviser: 
Sex og nordmenn som gjør det bra i utlandet. 
Dessverre må jeg skuffe. 
Det ble for vanskelig å kjenne igjen en Kygo-låt man aldri har hørt før i en film med popmusikk på soundtracket til enhver tid. 

«Fifty Shades Darker» handler fortsatt om det den første filmen handlet om: 
En ung, uskyldig pike og en rik fyr som opplever at det «går en faen i ham» når han skjønner at hun er litt mer spesiell enn andre jenter. 

Eventyret «Prinsessen ingen kunne målbinde» kan være en passende referanse, for Mr. Grey er fortsatt vrien og vrang i ord. 
Rik og mektig imponeres han av Askeladdine, som – gjennom tilfeldigheter og sjarm – klarer å få ham til å ville ha ekte kjærlighet. 
Til gjengjeld får hun kanskje halve kongeriket. 

Likevel er ikke filmen bare banal. 
«Fifty Shades Darker» er sexpositiv og opptatt av at kvinnene skal like å ha sex: 
Altfor ofte ser man filmer der sexscenene i hovedsak handler om at mannen skal få det han er ute etter, om det så er en orgasme eller bekreftelse. 
Er ris på rumpen og snodige verktøy det som må til for å få litt variasjon i hvem sexyheten er for i kommersiell film, må det tolkes som et fremskritt. 

Men «Fifty Shades Darker» har et snodig syn på kjærlighetens funksjon. 
Rollefiguren Anastasia Steele (et horribelt navn som avslører at bøkene startet som Twilight-fan fiction) er helten i historien, men hovedpersonen er utvilsomt Christian Grey. 
Alt handler om hans følelser, hans behov og hans valg. 
Det er han som handler og gjør noe med utfordringene de møter. 
At han tar seg til rette med pengemakten sin, er et større problem enn at han tar seg til rette i samtykkende sex, noe filmen aldri problematiserer ordentlig. 

Anastasia har nesten ingen forhistorie annet enn at hun var jomfru før hun traff Mr. Grey og at hun liker bøker. 
I den første filmen var plottet at hun endelig ble voksen gjennom hot sex med en komplisert fyr. 
I «Fifty Shades Darker» fortelles det om hennes suksess på jobben, men kun etter at det antydes at forholdet til Mr. Grey avler fordeler hun før bare kunne drømme om. 

Til sist handle filmen bare om Greys bruk av Anastasia for å komme seg videre fra en traumatisk barndom. 
Skuespiller Dakota Johnson får lite å jobbe med, og «Fifty Shades Darker» gjør minimalt for å endre på bildet av frøken Steele som noe annet enn et blankt lerret publikum skal se seg selv i. 
Filmen fantaserer om bekreftelse, fine kjoler, fine smykker, fin eiendom og luksusbåt på fjorden. 

«Fifty Shades Darker» har et sterkere manus enn den første filmen. 
Den er mer kompetent satt sammen, dramaturgien flyter bedre og det er fremgang i kjemien mellom hovedpersonene. 
Mye fordi filmen er konstruert som en psykothriller, med tvister og vendinger som kunne vært fra en gammel Michael Douglas-film. 

Problemet med «Fifty Shades Darker» er ikke at det er en erotisk film, eller at den er ment for nysgjerrige kvinner. 
Heller ikke at den er motivert av kommersiell suksess. 
Problemet er at filmens grunnmur er en kombinasjon av «Skjønnheten og udyret» og «Askepott», men uten noe annet enn den mest grunnleggende fantasien om å treffe en kompleks, kjekk fyr med penger og håpet om at man kan «fikse» traumene hans mens man leker på en springfjærmadrass. 
I seg selv er ikke dette nok for en historie, det er ikke engang nok til et premiss. 
Her er dette strukket ut til to filmer og så lenge folk syns middelmådighet i historiefortellingen er greit å lide seg gjennom, får vi nok mer. 
",0
"«Moonlight» må være årets vakreste mannsportrett
Øm og mesterlig skildring av den vanskelige veien fra barndom til manndom. 

Selv mer enn 40 år etter at jeg leste James Baldwins bøker kan jeg huske med hvilken kraft de traff meg. 
Som et sleggekast, og samtidig bevissthetsutvidende, en øyeåpner inn til afroamerikanernes livsvilkår, og homofiles livsvilkår på en tid da homofili var kriminalisert. 

I «Ilden neste gang» skriver Baldwin at «man må akseptere livet som det er og menneskene som de er, men aldri akseptere urettferdigheten.» 
Kanskje er det denne livsanskuelsen som får meg til å tenke på Baldwin underveis i «Moonlight». 
Det, og forfatterens evne til å skildre seksualitet, livet som svart mann, personlig og intimt, med en blanding av raseri og ømhet. 

Det er som om det går en rett linje fra James Baldwins selvbiografiske bøker til Tarrell Alvin McCraney, som skrev det selvbiografiske teaterstykket filmen bygger på, og videre til Barry Jenkins. 
Det er samme erfaringsverden, med 60 års mellomrom. 
Det er som om de ser på verden, på menn og forholdet mellom menn, med nøyaktig samme blikk. 

Gjennom en film som dirrer av undertrykt fortvilelse og frustrasjon fra første bilde, følger vi Chiron på tre stadier i livet: som niåring (spilt av Alex Hibbert), tenåring (spilt av Ashton Sanders) og voksen mann (spilt av Trevante Rhodes). 
Han vokser opp i et belastet strøk i Miami. 
Moren Paula (Naomie Harris) doper seg. 
Gutten mobbes. 
Paradoksalt nok blir det strøkets (og morens) langer, Juan, og konen hans Terese, som tar seg av den tause, redde gutten og prøver å gi ham voksne forbilder, vise ham kjærlighet og respekt. 

Tematisk kunne «Moonlight» blitt en deprimerende film, en sosialrealistisk tragedie om arv og miljø og sosiokulturelle rammer som synes fastlåste sett i lys av fargedes kamp for borgerrettigheter og økonomisk utjevning, fra Martin Luther King jr til dagens «Black Lives Matter»-bevegelse. 
Og ja, i store deler er filmen en tragedie, en sår fortelling om å kjempe for å finne fotfeste i verden og anerkjenne sin identitet. 

Av dette greier Barry Jenkins likevel å lage en usedvanlig vakker film, nedtonet og myk, intim og likevel mektig. 

Den nydelig spunne tråden som løper gjennom filmen er Chirons vennskap med Kevin, den eneste av klassekameratene som ikke bare synes å se og anerkjenne ham, men som også prøver å dytte i ham litt mot og selvbevissthet. 
Det skjøre vennskapet utfordres av skolens brutale gjengmentalitet og kodekser, på en måte som får alvorlige konsekvenser for Chiron. 

Et annet interessant aspekt ved «Moonlight» er dens tilnærming til og fremstilling av maskulinitet, eller snarere – stereotyp maskulin selvfremstilling. 
Du har skolens bøller, og Juan med sitt «gangsta»-image og sin dype forståelse og omsorg for Chiron, bunnet, trolig, i egne erfaringer. 
Og så har du Chiron selv, som transformeres fra redd gutt via frustrert, hengslete tenåring til en tro kopi av den farsfiguren Juan var for ham. 
Men bak Chirons bling og gullgrill på tennene, skjuler seg en fortsatt sart sjel i et nå digert legeme. 
Denne avstanden mellom korporlig fremtoning og sjelelig sårbarhet treffer magen med en myk knyttneve. 

«Moonlight»s skildring av et miljø fullt av dop, svik, marginalisering og håpløshet demonstreres elegant og klaustrofobisk gjennom den oscarnominerte fotografen James Laxtons sirklende kamerabevegelser, særlig markant i åpningssekvensen. 
Likevel blir filmen aldri høyrøstet, aldri proklamerende, aldri sint. 
I siste akt går den inn i et lende der den nesten leker med romantikken og lokker frem et inderlig ønske om at «de to» skal få hverandre – for så å tone ut i et åpent, håpefullt og dypt bevegende sluttbilde. 
",1
"«Fanget i nettet»:Et annerledes og likevel kjent spiondrama 

Den lille mannen knust av ideologisk kamp og storpolitikk. 

Som fattig fisker ofrer Nam neppe mange tanker rundt hva slags stat han bor i. 
Jo, han har avlagt verneplikt i det Nordkoreanske militæret, har bilde av Kim Jong-un på veggen, og fordi han bor like ved grensen til Sør-Korea, må han hver dag passere en militær vaktpost for å komme ut på sjøen med den lille båten sin. 
Men mest av alt bryr han seg om konen og datteren. 

En dag setter garnet seg fast i propellen. 
Båten og Nam driver over i fiendtlig farvann. 
Der plukkes han opp av etterretningen og anklages for spionasje. 

Etter en kjøretur gjennom Seoul, der Nam kniper øynene igjen for ikke å se en eneste flik av kapitalistisk dekadense, stilles han overfor en etterretningsoffiser med en egen agenda og avhørsmetoder. 
Resultatet er ikke pent. 

Nam kan takke ja til tilbudet om avhopperstatus, det vil gi ham leilighet og jobb. 
Fiskeren takker nei, han vil bare hjem. 

Dit kommer han også til slutt, men ikke før omstendighetene har sendt ham ut i Seouls gater, der vareoverfloden truer med å blende ham, men hvor også skyggesidene av det frie, markedsstyrte samfunnet åpenbarer seg. 

Vel hjemme tas han imot som helten som snudde kapitalismen ryggen. 
Skjønt det er bare for en stakket stund. 

Slik lyssetter Kim Ki-Duk hvordan begge samfunnene er hjernevasket innen sin egen ideologi, og dermed ser «de andre» gjennom briller farget av ideen om livet på andre siden av grensen. 
Sør-Koreanerne evner ikke å la «den hjernevaskede kommunistens» utøve sin frie vilje. 
For Nord-Koreanerne vil han alltid være «besmittet» av vestlige verdier. 

Kim Ki-Duk ble lagt merke til blant verdens cineaster med «Vår, sommer, høst, vinter og vår» (2003), en meditativ og poetisk film fra et buddhistisk kloster. 
Siden har han stadig skiftet tematikk og sjanger, fra den mystiske innbruddsfortellingen i «Tomme hus» og identitetsdramaet «Time» via «Pietá», en kraftfull, brutal og nådeløs film om synd og soning, til den dialogløse og blodige ødipus-dramaet «Moebius» som befestet overgangen hans fra poet til koreansk films enfant terrible. 

Når han nå begir seg ut på den politiske og ideologiske slagmarken, er han heller ikke spesielt subitl. 
Det er ikke bare den sørkoreanske etterretningsoffiserens bjeffende avhørsmetoder som gjør at «Fanget i nettet» oppleves som høyrøstet. 
Også de fortellertekniske virkemidlene blir såpass overtydelige at filmen mister sin kunstneriske, om enn ikke sin politiske kraft. 

Det som likevel gjør «Fanget i nettet» interessant, er at Kim Ki-Duk i liten grad benytter anledningen til å latterliggjøre «folkerepublikken» i Nord. 
Han gjør det jo litt, bevares, men han bruker vel så mye forholdene i Nord-Korea som lyskaster for et sørkoreansk samfunn der dobbeltmoralen rår og humaniteten ikke nødvendigvis lever like herrens glade dager som kapitalismen og varetilgangen. 
På sine ulike vis er det ene systemet like absurd som det andre, her. 
Den ene etterretningsoffiseren er den andre lik, hjernevask kan ta seg ulike former og mennesket er ikke nødvendigvis fritt enten det lever under kapitaismen eller en diktatorisk sosialisme. 
",1
"Si hei til Vaiana, den nye heltinnen
Her er jenten som skal avløse Elsa og Anna fra «Frost». 

Småbarnsforeldre kan bare forberede seg. 
Vaiana kommer til å bli den nye dillen. 
Og det er helt greit. 
Som egenrådig, eventyrlysten og handlekraftig jente former hun et flott ideal. 
Som polynesisk høvdingdatter tilbyr hun dessuten et kjærkomment alternativ til de ofte bleksottige, sukkersøte og sylsmale Disney-prinsessene. 
Slik sett er hun mer i slekt med Merida i «Modig» enn med Elsa og Anna. 

Riktig nok er også Vaiana smellvakker, men hun entrer utriggerkanoen med solide legger, barbent og besluttsomt, og det fantastiske håret er strengt tatt mest i veien når hun gjør tøffe ting. 
Hun dras mot havet, men frarådes å krysse revet som danner øysamfunnets ytre sjøgrense, i hvert fall mentalt sett. 
Men Vaiana er en jente med et oppdrag, og da hun via bestemoren forstår hva oppdraget består i – å redde sitt eget folk – trosser hun råd og farer og legger ut på en ensom sjøreise. 

Historien utspiller seg i et både reelt og mytisk univers i Stillehavet, der Vaianas reise fører henne til Maui, en halvgud og skrytepave full av magiske tatoveringer og med et oppblåst selvbilde som Vaiana (og filmskaperne) etter hvert jekker ned, effektivt, men uten å frata ham kraften han besitter. 

Sammen utgjør de en klassisk allianse av motsetninger og kiving, men også med evne til å samarbeide når situasjonen krever det. 
Og det gjør den stadig vekk, med masse spennende, dramatisk og også vittig action som resultat. 
Et høydepunkt er et veritabelt angrep av pirater som rett nok ikke er de største vi har sett, men kanskje de frykteligste. 
Sekvensen synes ellers å være kreativt inspirert av «Mad Max: Fury Road». 

Et annet høydepunkt er forsøket på å overliste Tamatoa, en narsissistisk krabbe med hang til skinnende juggel, stemmelagt på norsk av Bjørn Eidsvåg, som også synger en av filmens mange flotte sanger. 
Musikken mikser tradisjonelle, polynesiske rytmer med tradisjonelle, amerikanske musikalballader som bør ha to i seg til å avløse «Let it Go». 

Fargerik og fantasifull dataanimasjon gjør «Vaiana» til en lett gjenkjennelig Disney-film, på godt og vondt, men mest på godt, denne gangen. 
På plussiden, ved siden av Vaiana selv, er den herlige bestemoren, og et univers der kvinnene står frem som djerve tradisjonsbærere. 
Og så havet, ikke minst, fremstilt ikke bare med gjennomskinnelig skjønnhet og en betakende detaljrikdom, men som en bevisst organisme som står på Vaianas side og hjelper henne. 

Jeg liker også at filmen er kjemisk fri for kjæresteobjekter. 

Det som irriterer er Disneys hang til alltid å ha med en gørrsøt figur og en dust. 
Her aksepteres den søte grisungen lettere enn den komplett idiotiske hanekyllingen som også stilmessig bryter med filmens tone. 
Filmskaperne berger skapningen så vidt i land ved etter hvert å gi den noen funksjoner ut over det å være et latterlig humorelement filmen strengt tatt ikke trenger; det er mer enn nok morsomheter ute og går. 
",1
"«The Rules for Everything» ser med undring på tilværelsens kaos
Multikunstneren Kim Hiorthøys særegne langfilmdebut er mer konsept enn tradisjonell fortelling. 

Hva er det Kim Hiorthøy ikke kan? 
Tidlig på 1990-tallet suste han inn i medieverdenen som en ung, begavet og særdeles original tegner og illustratør. 
Noen vil huske ham for de ikoniske plateomslagene han laget for Motorpsycho, andre for billedbøkene han laget i samarbeid med forfatteren Erlend Loe. 
Han er billedkunstner, grafisk designer, koreograf, forfatter, musiker og fotograf. 
Og nå, i tillegg, regissør for en spillefilm han også har klippet selv og skrevet musikk til. 

Gitt Hiorthøys særegne uttrykk som billedkunstner, ville det kommet som en gedigen overraskelse om han hadde levert en tradisjonell film. 
For det har han altså ikke. 
Noe som ikke betyr at filmen ikke inneholder en klar fortelling, for det gjør den så absolutt. 

Tematisk handler «The Rules for Everything» om livet og døden, kaos og organisering, relasjonene vi har – eller ikke har – til hverandre, og alle ubegripelighetene som burde gjort tilværelsen umulig for de fleste av oss. 
Men som altså ikke gjør det. 

Filmen nærmer seg tematikken på en både leken, absurd og ganske konkret måte, og er på sitt vittigste når den forener absurditeten med en tørr, nesten flat realisme i både spillestil og visuelt uttrykk. 
På sitt vakreste tar den form av et utvidet, filmatisk kurs i tilstedeværelse (mindfulness), formidlet gjennom tiåringen Storms fortellerstemme og filosofiske refleksjon rundt hva som holder tilværelsen sammen. 

Hiorthøy var fotograf på Dag Johan Haugeruds nydelige «Som du ser meg», og synes influert av Haugerud både hva angår fargebruk, bygningsflater og byrom. 
Det gir en tidvis veldig vakker, ofte meditativ film. 
Et visuelt høydepunkt er skolens dramatisering av universets beskaffenhet, iscenesatt av Storms lærer (Ingrid Olava), bestående av så vel mennesker og dinosaurer som atomer og molekyler, og med Storm selv utkledd som mørk materie. 
Her øser Hiorthøy av sin kunstneriske kreativitet og lekenhet, og skaper både morsomme, slående bilder og bilder som setter i gang snedige assosiasjonsrekker. 

Samtidig er det også en noe abrupt film, full av innfall og ulike virkemidler. 
Ikke alt henger like godt sammen, eller flyter like lett, verken filmatisk eller tematisk, i hvert fall ved første gjennomsyn. 

Noe av Hiorthøys utgangspunkt for filmen var fenomenet selvhjelpsbøker. 
I så måte er filmen en beskrivelse av Storms selvhjelpsprosess for å takle tilværelsen etter at faren forsvinner ut av hennes og morens liv. 
Samtidig begynner moren Agnes, som er regissør, å lage introduksjonsfilmer for Hrovje, en østeuropeisk selvhjelpsguru. 
Indirekte relatert til Storm (Tindra Hillestad Pack) og Agnes (Natalie Press) følger vi også, i små sekvenser, en ambulansesjåfør og en guide. 

Men menneskene her er ikke personer du nødvendigvis skal oppleve som «virkelige» eller troverdige. 
De er mer figurer – eller illustrasjoner – i et univers som både er konkret og abstrakt, og som fremkaller mer undring enn umiddelbar gjenkjennelse hos tilskueren. 
For meg går veien inn til filmen via denne undringen og det den setter i gang av tankerekker og refleksjoner. 
Men dette er en film som nok vil oppleves høyst ulikt, og som med fordel kan sees mange ganger for helt å få tak i. 
Hvis det å «begripe» er et mål. 
Det er jeg sannelig ikke sikker på. 
Noen ganger er undring mer fruktbart enn full forståelse. 
",1
"Amatørmessig og klisjéfylt om Kings Bay-saken
Som bok kunne dette blitt en ålreit politisk thriller. 
I stedet ble det en elendig film. 

I november 1962 skjedde en eksplosjon i gruven «Ester I» i Kongsfjorden på Svalbard. 
21 mennesker omkom. 
Ulykken førte til at Gerhardsen-regjeringen måtte gå av. 
For første gang siden andre verdenskrig kom en borgerlig regjering til makten. 
Den satt i fire uker før den ble felt og Arbeiderpartiet igjen kom i posisjon. 

Årsaken til eksplosjonen ble aldri funnet. 

Dette er den historiske bakgrunnen for Stig Svendsens film, som han selv har skrevet manus til. 
Svendsen setter eksplosjonen i sammenheng med den kalde krigens storpolitikk og kamp om naturressurser, og lanserer en teori som isolert sett slett ikke er ueffen. 

Han lar Harriet Hansen, journalist i Tromsø-avisen Nordlys, få materiale i hende som tyder på at sovjetrusserne advarte Norge om at eksplosjonen kunne skje, ett år før den skjedde. 
Og de gjorde det med en hensikt. 

Historien han bretter ut kunne fungert fint mellom to permer, full av prat som den er. 
Overført til lerretet tyr regissøren til overtydelige introduksjoner som skjemmer like mye som alle faktaopplysningene de involverte etter hvert kommer i vær med, men likevel finner det nødvendig å stadig gjenta for hverandre. 
Som om de i arbeidet med dette følsomme materialet ikke stoler på hverandre. 
Som om regissøren ikke stoler på oss. 

Vi har altså å gjøre med gamle spolebåndopptak, etterretningsmateriale, overvåking, mennesker med makt som har noe å skjule og alt som hører den politiske thrilleren til. 
Slik sett burde mye ligge til rette for en film med spenning og klo. 

I stedet serverer Svendsen en film jeg nesten sovner av. 
Eneste grunnen til at jeg holder meg våken, er for å se hvilke forslitte klisjeer og tjuvtriks han drar opp av hatten rundt neste sving. 
De vrimler, og om klisjeene er tomme til det irriterende, er tjuvtriksene nesten enda verre. 
Svendsen bruker dem for å sette en spenning han ikke greier å etablere fortellerteknisk. 
De består blant annet av klassisk spenningsskapende, «dirrende» musikk og kamera rettet mot et punkt der vi tror det skal skje noe. 
For eksempel mot en dør. 
Og så skjer ikke noe som helst. 
Bildet bare fader ut. 

Når det til slutt inntreffer noe som ligner action, for eksempel en forfølgelsesscene, er den så amatørmessig utført at jeg knapt tror mine egne øyne, filmet på avstand og kuttet før vi rekker å føle den forfulgtes frykt. 

Fotograf Gaute Gunnari sørger for flere riktig flotte takninger av Tromsø fra luften, og fanger vinterbyen stemningsfullt og på en måte som understreker kulden som siver inn både fra hendelsene 50 år tilbake i tid og på nåtidsplan. 

Filmen begynner smått lovende, om enn klisjefylt, ved å presentere Harriet, populært kalt Harri, som en lett forfyllet journalist med karrieren mere bak seg enn foran seg. 

En rettssak rundt en russisk tråler tatt for overfiske i Barentshavet fungerer som en innledende presentasjon av tema og personer, men skjemmes av pedagogisk overtydelighet. 
Slik også presentasjonen av det redaksjonelle klimaet i Nordlys gjør. 
Men Kari Bremnes gjør ikke skam på Harriet, André Sørum er god som Oskar Stokstad – kollegaen hennes – og jeg kjøper Kim Sørensen som nyhetsleder og Kristian Figenschow som redaktør. 
Rett nok blir de aldri noe mer enn instrumentelle figurer, men enn så lenge henger jeg med, mest i forventning om hva de egentlig kommer til å avdekke. 

Men i stedet for å stramme seg til, faller filmen mer og mer fra hverandre. 
Ikke plottet, det er fremdeles interessant, men det rulles opp gjennom så mange dilettantiske scener, opptrinn og dialoger at interessen forsvinner. 

Det topper seg idet Erik Hivju entrer arenaen og snakker som man gjorde på film i 1962. 
Da ser også Kari Bremnes ut som om hun har fått nok av det hele. 
",0
"«Marcus & Martinus – Sammen om drømmen»
Bare litt nysgjerrig på fenomenet? 
Kanskje like greit å styre unna. 
For «Marcus & Martinus – Sammen om drømmen» er strengt tatt mest for dem som har et mer enn gjennomsnittlig forhold til tvillingduoen fra Trofors i Nordland. 

Selv om dagens fjortiser er oppvokst med sine helter lett tilgjengelige på nettbrett og mobil, blir det noe helt annet med storformat og bredt lerret. 
",1
"«Jeg, Daniel Blake»
Ken Loach er sint, og godt er det, for når Ken Loach er sint lager han god film. 
Med «Jeg, Daniel Blake» har han ikke bare laget en god film, han har laget en inn til beinet nødvendig film. 
For det ble Loach belønnet med Europas mest høythengende filmpris – Gullpalmen i Cannes. 
Det er nesten så man tror det er rettferdighet skapt i verden. 
",1
"«Julieta»
Knapt i noen filmer er kvinnene så iøynefallende, så sterkt til stede, som i Almodóvars. 
Mennene fremstår som bleke statister, selv når de spiller betydelige roller i kvinnenes liv, det være seg som elskere, ektemenn eller fedre. 

Aldri er kvinnen vakrere enn hos Almodóvar. 
Selv når hun med et elegant filmatisk knips – og to ulike skuespillere – lider seg ut av ungdommens glatte glans og inn i den modne kvinnens begynnende furer. 
Eller motsatt; når han løfter henne ut av sykeleiets forfall og ikler henne en skinnende ham av haute couture. 
",1
"«Disippelen»
«Hadde jenter skullet gå i bukser, ville de vært født med det», pleide min onkel å si. 
Han mente det faktisk, og ville i sin kristelighet hatt en slags trosfelle i russiske Benjamin. 
Skjønt min onkel ville neppe gått så langt som Benjamin gjør. 

Med en loslitt og krøllete Bibel i hånd, spyr unggutten edder og galle og gammeltestamentlige sitater ut over medelever, en mer og mer maktesløs mor og lærerne – biologilæreren især, som med sin evolusjonslære og seksualundervisning representerer alt Benjamin forakter og bekjemper. 
",1
"Marcus og Martinus-filmen:Stort for fansen – langhalm for de fleste andre 

Er du Marcus og Martinus-fan? 
Kanskje så du dem på Osfest sist sommer? 
Da er Bergen Kino det perfekte mål i disse dager. 

Bare litt nysgjerrig på fenomenet? 
Kanskje like greit å styre unna. 
For «Marcus & Martinus – Sammen om drømmen» er strengt tatt mest for dem som har et mer enn gjennomsnittlig forhold til tvillingduoen fra Trofors i Nordland. 

Selv om dagens fjortiser er oppvokst med sine helter lett tilgjengelige på nettbrett og mobil, blir det noe helt annet med storformat og bredt lerret. 

Selv husker jeg fremdeles Beatles-filmen «Help» i Forum Kino for mer enn et halvt århundre siden, da vi var i dagens Marcus og Martinus-fanalder. 
På vei tilbake til Søndre gikk turen over fotballbanene på Nymark ved siden av Brann Stadion. 
Snøen lavet ned og lett euforisk og sterkt inspirert og oppildnet av kvartetten fra Liverpool, tråkket vi «Help» med et par meter høye bokstaver i snøen. 
Et minne som sitter i fremdeles den dag i dag. 

Nesten like sterkt står «Woodstock»-filmen i Forum noen få år senere. 
70 mm Cinemascope bredformat og kvadrofonisk lyd. 

Om denne filmen har like stor stayerevne som de to tidligere nevnte, betviles. 
Ikke fordi den er dårlig, men fordi den mest av alt er en overflatisk snapchat av to smågutter som på forunderlig vis har blitt popstjerner. 

Du skal helst være fan i den riktige alderen for å bli overbevist om det geniale ved fenomenet. 
Det blir nemlig veldig mye Marcus og Martinus i løpet den knappe halvannen timen filmen varer. 

Den foreløpige historien om to eneggede tvillinger fra en liten bygd i Nordland, som har likt å synge og opptre fra de var en neve stor. 
Som vant MGPjr som tiåringer for fire år siden, opptrådte for nærmere 100.000 på VG-showet på Rådhusplassen og toppet det hele med to utsolgte hus i Oslo Spektrum. 

Vi får også se at det å være popstjerne ikke alltid er like morsomt. 
For pappa må av og til trå til med formaninger og overtalelser når guttene er gått passe lei av livet på veien og ikke leverer helt overbevisende på scenen. 

Slitasjen blir ekstra merkbar når småjentene tar selfies med tvillingene på samlebånd. 
Her skrus smilene av og på for hvert bilde, men når aldri frem til øynene. 
Det er tydeligvis heller ikke så moro å sitte på Strømmen Storsenter og skrive autografer i time etter time. 

Men jevnt over er det et varmt og koselig portrett av to barn som tilsynelatende trives med popstjernetilværelsen. 
Som er helt ordinære skoleelever på hjemstedet. 
Til daglig verdens beste kompiser. 
Og som snakker både på innpust og utpust, og til tider i munnen på hverandre. 

Men dette er også en film for å markedsføre popidolene Marcus og Martinus. 
Det kommersielle produktet som selger plater, bøker, T-skjorter og kalendere. 
Familiebedriften der pappa Kjell-Erik Gunnarsen styrer butikken og det meste av guttenes karriere. 

For filmen lanseres samtidig i hele Skandinavia og planlegges visstnok også i resten av Europa. 
Kanskje er det ingen tilfeldighet at lillesøster Emma på åtte kom ut med julesingle for noen uker siden. 

Ganske kjemisk fri for motforestillinger om hvor fornuftig det er for to gutter i ungdomsskolealder å bli kastet inn sirkustilværelsen som det å være popmusiker vitterlig er. 
Dokumentarfilm er strengt tatt en sannhet med modifikasjoner. 
Nesten like mye er dette en slags regissert realityserie i kinoformat. 

Det skal bli spennende å se om det kommer en oppfølger om noen år. 
Den vil i tilfelle kanskje handle om hvordan karrieren overlevde stemmeskiftet – som for øyeblikket henger som et damoklessverd over duoen. 
Eller i verste fall om en tvillingduo som endte opp som like ufordragelige popstjerner som Justin Bieber. 
",1
"Med «Julieta» gir Almodóvar oss et billedskjønt melodrama
Filmen er så vakker at det nesten svir i øynene. 
Men temaer som sorg og skyldfølelse blir litt for overflatisk behandlet. 

Knapt i noen filmer er kvinnene så iøynefallende, så sterkt til stede, som i Almodóvars. 
Mennene fremstår som bleke statister, selv når de spiller betydelige roller i kvinnenes liv, det være seg som elskere, ektemenn eller fedre. 

Aldri er kvinnen vakrere enn hos Almodóvar. 
Selv når hun med et elegant filmatisk knips – og to ulike skuespillere – lider seg ut av ungdommens glatte glans og inn i den modne kvinnens begynnende furer. 
Eller motsatt; når han løfter henne ut av sykeleiets forfall og ikler henne en skinnende ham av haute couture. 

Denne sterke bevisstheten om overflatens betydning preger Almodóvars filmer rent visuelt, og ble også tematisk behandlet i den psykologiske thrilleren «Under huden» (2011). 

Med «Julieta» er regissøren tilbake i det billedskjønne, fargesterke, så intenst at man nesten mister pusten og faller i staver over hvor utsøkt bildeutsnittene er lyssatt og komponert. 
Tematisk er han helt annet sted. 
Historien favner en essensiell del av hovedpersonen Julietas livsløp, fra hun som ung kvinne i en og samme situasjon avviser én, med fatale følger, og innlater seg med en annen, med ekteskap og barn som resultat. 

Med kjærligheten følger risiko for tap. 
Det er dette tapet, dets årsaker – om det faktisk finnes noen – og påfølgende skyldfølelse filmen kretser rundt. 

Både som estetiker og forteller vet Almodóvar å også ta i bruk virkemidler som bryter med filmens ellers renskårne, eksklusive uttrykk og – til Almodóvar å være – relativt streite historie. 
Den er for øvrig inspirert av tre noveller av den canadiske Nobelpris-vinneren Alice Munro, hentet fra samlingen «Rømlingen». 

Alberto Iglesias’ musikk mimer av og til den skjebnesvangert dramatiske musikken i Hitchcocks grøssere, av og til kjente klassikere, slik Julietas ansikt under en biltur, pluss et ustyrtelig uvær, mimer trekk fra «Psycho». 
Almodóvar unnslår seg ikke for å la mørke skyer bokstavelig talt rulle opp i horisonten. 
Slik selve historien har både poetiske og melodramatiske trekk, skifter også stilen fra stille iakttakelse til melodrama, for også å sneie innom underfundige observasjoner – som den av ektemannen Xoans husholderske, spilt av Rossy de Palma, Almodóvars yndling. 

Fargebruken hører med i disse stilbruddene, og uttrykker også Julietas livsfølelse. 
Første gang vi møter henne i moden utgave, bor hun i en stilren og dust moderne leilighet i Madrid, der hun pakker ned for å flytte til Portugal sammen med kjæresten. 
Bortsett fra den rødoransje silkeskjorten, som også gir bakgrunn for åpningsvignetten, går hun kledd i diskrete jordfarger. 

Når bakgrunnen hennes så rulles opp, tas vi tilbake til et fargemettet 1990-tall badet i knallgult, safirblått, høyrødt og oransje. 
Interesserte kan for øvrig merke seg av kostymene er designet av eminente Sonia Grande. 

Almodóvar greier ikke å formidle Julietas tragedie med samme kraft og emosjonelle tyngde. 
Men historien rommer noen fine speilinger, som Xoan sporadiske utroskap med sin mangeårige venninne, kunstneren Ava, og affæren Julietas far har gående med Sanáa, som pleier hans syke kone og hjelper ham på gården. 
Eller mor/datter-forholdet, som er filmens mest gjennomgående tematikk, nydelig reflektert i filmplakaten, som viser Julietas ansikt før og etter at sorgen gjorde henne til et helt annet menneske, men der den unge Julieta også låner trekk av datteren Antía. 

Julieta blir neppe stående blant de mest uforglemmelige av Almodóvars kvinneskikkelser. 
Men med Adriana Ugarte i rollen som den unge utgaven og Emma Suárez som den modne, tegnes et fint portrett av en kvinnes forsøksvise vei mot forsoning. 
",1
"«Disippelen» viser hvor farlig fundamentalismen kan være
Nåtidens Russland legges under lupen når en bibeltro skoleelev begynner å holde tordentaler for alle rundt seg. 

«Hadde jenter skullet gå i bukser, ville de vært født med det», pleide min onkel å si. 
Han mente det faktisk, og ville i sin kristelighet hatt en slags trosfelle i russiske Benjamin. 
Skjønt min onkel ville neppe gått så langt som Benjamin gjør. 

Med en loslitt og krøllete Bibel i hånd, spyr unggutten edder og galle og gammeltestamentlige sitater ut over medelever, en mer og mer maktesløs mor og lærerne – biologilæreren især, som med sin evolusjonslære og seksualundervisning representerer alt Benjamin forakter og bekjemper. 

Benjamins atferd arter seg tidvis som en religiøs psykose. 
Han er et konstant uromoment, men de høyrøstede dommedagstalene har også påvirkningskraft, eller mer: en slags smitteeffekt. 
Overfor rektor og andre lærere, som i respekt eller angst for religionen og dens utøvere prøver seg på en pragmatisme som ikke fungerer. 
Overfor en lett funksjonshemmet klassekamerat; et mobbeoffer som muligens tror at Benjamin via bønn kan helbrede ham, men som nok mest er seksuelt tiltrukket av ham. 

Etter runde på runde med diskusjon om islam og tolkninger av Koranen, er «Disippelen» en forfriskende, betimelig og innimellom komisk påminnelse om at også kristendommen har to i seg til reaksjonær, livsfarlig konservatisme. 
Slik alle ismer har, om de blir dogmatiske. 

Filmen er også interessant fordi den tegner et bitende bilde av samtids-Russland. 
Der man for få år siden etterlevde Marx’ tese om at religion er opium for folket, har man nå et samfunn hvor den russisk-ortodokse kirken har fått stor makt og religionsundervisning, ved Putins hjelp, er blitt obligatorisk i skolen. 
Her representert ved en prest som hentes inn for å ta styring med Benjamin. 

Homofobi ligger som et både åpent og underliggende tema gjennom filmen. 
Antisemittisme virvles opp. 
De voksne, unntatt biologilæreren, fremstår som rådville og maktesløse, uten evne til å utøve innsiktsfullt lederskap, uten evne til omsorg. 
Benjamins far er fraværende, noe som også kan være en psykologisk forklaring på at den pubertale gutten så frenetisk søker seg mot en styrende, himmelsk farsfigur. 

Filmen baserer seg på «Martyren», et teaterstykke av den tyske dramatikeren Marius von Mayenburg som regissør Kirill Serebrennikov også har laget en sceneversjon av, med mange av de samme skuespillerne. 
Teaterstykket vises igjen i form av mange tette dialoger, selv om «dialog» her må sies å være et forskjønnende begrep for en blanding av høyrøstet krangling, kjeftbruk og aggressive bibelsitater som innimellom når nesten surrealistiske høyder. 

Det teatrale oppleves likevel langt fra statisk, mye på grunn av den enorme energien i både dramaturgi og skuespill. 
Fotograf Vladislav 
Opelyants bidrar ytterligere, med lange, elegante takninger og en malerisk bildekomposisjon som gir assosiasjoner til renessansen. 
",1
"«Jeg, Daniel Blake» sender en rasende knyttneve rett i fleisen på et system som skaper fattigdom
Velkommen til den britiske utgaven av Nav. 
Velkommen til byråkratiet fra helvete. 

Ken Loach er sint, og godt er det, for når Ken Loach er sint lager han god film. 
Med «Jeg, Daniel Blake» har han ikke bare laget en god film, han har laget en inn til beinet nødvendig film. 
For det ble Loach belønnet med Europas mest høythengende filmpris – Gullpalmen i Cannes. 
Det er nesten så man tror det er rettferdighet skapt i verden. 

Ikke at «Jeg, Daniel Blake» er en høyrøstet film. 
Verken filmen eller folkene i den roper høyt, bortsett fra i én scene, og da får man, i hvert fall jeg, lyst til å reise meg og rope med. 

I stedet får vi en enkel, rett frem fortalt film drevet frem av stille, brennende raseri, stille, brennende solidaritet og stor kjærlighet til menneskene den handler om. 

Vår mann Daniel har vært snekker i 40 år da et hjerteinfarkt sender ham ut i sykmelding. 
Problemet er at «helsearbeideren» som skal vurdere syketrygden hans har mer makt i systemet enn legen hans. 
Daniel skyfles over på arbeidsløshetstrygd, og blir, absurd nok, en sykmeldt arbeidssøkende uten rett til sykepenger og uten mulighet for å ta jobb, noe som går ut over ledighetstrygden. 
Han må slåss for å få anket vedtaket, fanget i et byråkratisk Kafka-system der saksbehandlerne tar for gitt at alle har smarttelefon og mulighet for å fylle ut søknadsskjemaer på PC. 
Men dataalderen har aldri inntatt eller interessert denne aldrende håndverkeren. 
Han har fortsatt en kassettspiller i bokhyllen. 
Han bruker blyant når han skriver. 

Blant de mange som ydmykes på arbeidskontoret er alenemoren Katie, enslig tobarnsmor og nyinnflyttet fra et stadig dyrere London til industribyen Newcastle fordi det var her den vesle familien fikk sosialbolig. 
Daniel griper inn for å forsvare henne. 
Det blir innledningen til et nært vennskap. 
For bak hans ofte bryske ytre skjuler det seg et varmt og vennlig menneske. 

Filmen er ikke bare solidarisk med Daniel og Kathie, den viser også hvordan solidaritet utspiller seg i praksis, mellom mennesker som kjenner nødvendigheten av å ta vare på hverandre og dele det man har. 
Den gjør det uten et øyeblikk å romantisere fattigdommen. 
Bare se på Kathies ansikt, hva det uttrykker av resignasjon. 

«Jeg, Daniel Blake» viser til fulle hvordan en film kan være komplett usentimental og likevel full av varme og lavmælt humor. 
Og så griper den likevel så sterkt at jeg i en scene bryter fullstendig sammen. 
Det skjer på en matudelingsstasjon der Kathie brått åpner en boks tomatbønner og spiser rett fra hånden. 
Scenen er så lavmælt, og samtidig så naken, så brutal i sin demonstrasjon av hva sult gjør med et menneskes verdighet, at den føles som en ørefik. 

Nå 80 år gamle Ken Loach har alltid vært en politisk regissør, dypt forankret i britisk sosialrealisme. 
«Jeg, Daniel Blake» kan være hans siste film. 
Det kan være grunnen til at han her er mer eksplisitt politisk enn på lenge, åpent og utilslørt i sin flengende kritikk av et regelryttersk, ydmykende og fremmedgjort system som marginaliserer folk, skaper tapere, fattigfolk, sosialklienter, og fratar dem menneskelighet og individualitet. 

Samtidig er ikke dette bare en film om det britiske velferdssystemet. 
Trass i en bedre sykelønnsordning, finner vi visse paralleller i vårt hjemlige Nav, der historiene om relevant og effektiv saksbehandling ofte overskygges av fortellinger om utilgjengelighet og byråkrati. 

Ikke minst er filmen, i all sin realisme, også en parabel om dagens Europa, der flere og flere står i fare for å bli sittende fast i en fattigdom som ikke bare har tragiske, personlige konsekvenser, men som kan få store og tragiske politiske følger. 
",1
"«The Autopsy of Jane Doe»:Original og ekkel obduksjonsrapport 

Det er ikke sikkert du får så lyst til å spise kinosnopet ditt når du ser denne filmen. 

Velkommen til de underjordiske korridorene i Tilden likhus og krematorium, drevet av den erfarne patologen Tommy, assistert av sønnen Austin. 

«Alle lik har en hemmelighet. 
Noen er bare flinkere til å skjule det», sier far til sønn, og så er vi i gang. 

Det vil si; det begynner litt før, i et hus med tre identifiserte lik – og ett uidentifisert. 
Dette uidentifiserte er det som utstyres med merkelappen «Jane Doe» – den amerikanske betegnelsen på en anonym kvinne. 

Problemet er at de tre åpenbart er drept på bestialsk vis, mens Jane Doe ikke har en eneste ytre skade. 
Sheriff Sheldon vet at småbypressen snart vil være på ham med krav om opplysninger og plausible forklaringer på drapsgåten. 
Så Jane Doe fraktes til Tildens, som får beskjed om å finne dødsårsaken i løpet av kvelden og natten. 

Samtidig brygger det opp til et veritabelt uvær. 
Det skal i sannhet bli en mørk og stormfull natt. 

«The Autopsy of Jane Doe» er altså André Øvredals hollywooddebut. 
Osingen entret norsk film med «Trolljegeren», og slik den var et friskt pust i vår hjemlige skrekkfilmkatalog, oppleves «The Autopsy of Jane Doe» relativt original innen den amerikanske. 
Ikke at filmen er uten lyter eller kjente og særdeles velbrukte sjangergrep. 
Men Øvredal har ikke mistet sitt gode humør. 
Det gir en film som i hvert fall i begynnelsen fremstår litt mer uhøytidelig og småmunter enn det store grosset av amerikanske skrekkfilmer – uten at det går på bekostning av dens evne til å skremme. 

«The Autopsy of Jane Doe» ser dessuten rett så lekker ut, om man kan si det om en film som i stor grad vender kamera mot lik og innvortes organer. 
Poenget er at Øvredal og fotograf Roman Osin greier å gjøre patologens omgang med skalpell og tang til en tidvis både brutal og estetisk opplevelse. 
Litt fordi man uvegerlig blir fascinert av den åpne kroppen og det den skjuler av kjente og mer overraskende elementer – i hvert fall ble jeg det. 
Mye fordi Olwen Kelly, som spiller Jane Doe, på helt fabelaktig vis greier å gi liket et bemerkelsesverdig nærvær. 

Øvredal og Osin griper også begjærlig tak i de sjangerkonvensjonelle korridorene utenfor obduksjonsrommet, og gir dem et både spøkelsesaktig og labyrintisk preg. 
«Ondskapens hotell» spøker i bakgrunnen i flere scener, men også her aner man at Øvredal har moret seg litt med akkurat det. 

Øvredal bygger historien opp med stor eleganse og sans for disse elementene vi selvsagt vet at det er en mening med, men som her bygges plausibelt inn i filmens univers. 
Som at døde historisk sett fikk en bjelle rundt ankelen for å forsikre seg om at de ikke bare var komatøse. 

Noe av det fine med filmen er at den underveis ikke oppleves dum eller unødvendig brutal, slik tilfellet ofte er med skrekkfilm. 
Forutsatt, selvsagt, at man svelger premisset. 
Og det er lett å gjøre her, takket være troverdigheten og overbevisningskraften til Brian Cox og Emile Hirsch, som spiller far og sønn Tilden. 

Ellers er premisset litt vanskelig å analysere uten å røpe for mye, men innenfor sine rammer stiller filmen et ganske viktig spørsmål: 
Blir mennesker onde hvis de utsettes for ondskap? 

Filmen spiller lenge opp til en ganske uforutsigbar utgang. 
Det øker spenningen, men også forventningene. 
Utgangen holder ikke helt hva oppspillet lover, og er langt mindre elegant, både filmatisk og fortellermessig. 

«The Autopsy of Jane Doe» roper bø akkurat mange nok ganger til at de som liker slikt får valuta for pengene. 
Blir man kvalm av rødt, rått kjøtt og innvoller, bør man styre unna, eller velge sitt kinosnop med omhu. 
Har man en velutviklet interesse for indremedisin eller rettsmedisin, får man en ganske fin stund i kinosetet. 
",1
"Solfylt gresk tragedie på Cinemateket
Viktig melding til alle som hevder at alder bare er et tall. 
Se «Suntan». 

Månedens film på Cinemateket kan være den første i en mulig kommende sjanger: 
«coming of middel age film». 
Uoversettelig til norsk, men presist kommet på av regissør Argyis Papadimitropoulos. 

Vi skal til den greske øyen Antiparos, som om vinteren huser 800 sjeler og om sommeren fylles opp av festglade solturister som forhåpentlig legger igjen nok euro til å fø øyboerne resten av året. 

Hit, ved juletider, kommer drøyt 40 år gamle Kostis som ny lege; og vi forstår fort at han bærer noen skuffelser og nederlag i bagasjen, og heller ikke er det mest joviale mennesket som går i to sko. 

Sommeren kommer med Anna, en søt, flørtete 21-åring Kostis får som pasient, men fort trekkes inn i auraen av. 
Han lar seg suge med på fest og moro; uten å forstå at han for henne og vennene nærmest er en maskot. 
Han misforstår Annas flørt, og blir ikke bare betatt av henne, han blir besatt. 
Han synes å tro at det i dette hedonistisk-anarkistiske kavet av alkohol og dansing og sex finnes regler, noen former for emosjonelle forpliktelser. 
Kanskje gjør det det. 
Men de gjelder ikke overfor ham. 

Om Kostis er patetisk? 
Ja. 
Verken Papadimitropoulos eller hovedrolleinnehaver Makis Papadimitriou er ute etter at vi skal like ham. 
I glimt er det mulig å føle en viss ømhet for denne dåren av en mann, slik det er lett å forstå hvorfor han lar seg bedåre av Anna. 
At han går rundt med en voldsom lengsel. 
Men han er først og fremst et tragisk speil for den godt voksne mannens manglende selvinnsikt og tap av selvrespekt. 
Det gjør «Suntan» til en til tider krevende film, både fordi det er pinlig å se disse midtlivskrisens ulekre utslag, og fordi filmen tar en relativt forutsigbar, men likevel ubehagelig vending. 

Ikke at Anna og vennene hennes er spesielt sympatiske, de heller. 
Fylt av den særegne miksen av råskap og kynisme, overflatiskhet og selvsikkerhet man kan lide under som veldig ung, øyner de ikke en eneste konsekvens av spillet de spiller med Kostis. 

Argyis Papadimitropoulos spiller heftig på kontraster. 
Desembers grå regnvær mot augusts blendende sol. 
Ungdommelig styrke og tiltrekningskraft mot middelaldrende dvaskhet. 
Glatt, gyllen hud mot Kostis’ bleke, hårete lubbenhet, forsterket av tykke lag solkrem. 
Ung utagering mot forserte, alkholfremkalte ablegøyer. 
Å bivåne det hele er litt som å være klink edru veldig sent ute i festen. 

Også fordi de livlige festene på nattklubber og barer mister sin glans, både for Kostis og på lerretet, da Anna & co. vender ham ryggen. 
Tilbake er bare eimen av desperasjon, være seg hos turister, Kostis eller lokale, aldrende fittejegere. 

Slik blir «Suntan» liggende og vippe et sted mellom svart komedie og misantropisk tragedie. 
Papadimitropoulos gir ikke filmen samme kraft og originalitet som landsmannen Giorgos Lanthimos gir sine filmer. 
Men han er absolutt en regissør å se opp for. 
",1
"Med «Collateral Beauty» viser Hollywood seg fra sin verste side
Selv ikke stjerner som Helen Mirren, Kate Winslet og Edward Norton kan redde denne filmen fra fullstendig kollaps. 

Hva gjør de her, Mirren, Winslet og Norton, i selskap med Keira Knightley og ellers gode Michael Peña? 
Will Smith har alltid vært variabel, og mer av en lettvekter. 
Her har han fått en rolle som er minst to størrelser for stor. 

Svaret er kanskje at regissør David Frankel for ti år siden ble dobbelt Oscar-nominert for «The Devil Wears Prada». 
Eller at Allan Loebs manus på papiret så ut som en smart idé. 
Skjønt akkurat det tviler jeg på. 

Kanskje er det så enkelt som at også store navn må tjene grunker til grøten. 
I så fall er filmen et trist lærestykke i hvordan en middelmådig regissør kan gjøre selv de stødigste stjernene til matte avglanser av seg selv. 
Unntatt Helen Mirren. 
Ikke at hun skinner. 
Men hun slukner i hvert fall ikke rett foran øynene på oss. 

Husker dere videoen som gikk som en farsott på sosiale medier, og som folk holdt på å le seg fordervet av? 
Den der bedrifter fikk råd om hvordan de skulle finne sitt «purpose» og sitt «why»? 
«Collateral Beauty» er en drøyt halvannen times spillefilm basert på den slags bullshit. 
Den åpner attpåtil med en tale om hva som er bedriftens «why». 
Ordene kommer helt uironisk ut av munnen på Howard (Smith), på et teambuildingsmøte i reklamebyrået han leder. 
Howards svar er «tid», kjærlighet» og «døden». 

Snurr handlingen tre år frem, og Howard står grå i huden og grum i sjelen foran en diger installasjon han på effektfullt vis setter i gang slik at brikkene faller over ende i tråd med den velkjente dominoeffekten. 
Sånn i tilfelle vi ikke skulle forstå hvordan det ene fører det andre med seg, her i livet. 

Dermed er vi ved filmens tema. 
Sorgbearbeidelse. 
Howard har mistet sin seks år gamle datter. 

Ved et skjebnens lune har «Collateral Beauty» norgespremiere samtidig med en annen film om samme tema: 
Kenneth Lonergans «Manchester by the Sea». 
En film jeg beskriver som «like befriende langt fra tradisjonelt hollywoodmateriale som den er befriende fri for slitte klisjeer og melodrama.» 
Og se, der dukker «Collateral Beauty» opp som dens absolutte antipode. 

I et forsøk på å takle smerten, skriver Howard brev til «tiden», «kjærligheten» og «døden». 
Noe kollegaene Whit (Norton), Claire (Winslet) og Simon (Peña) oppdager. 
Ved å hyre inn tre skuespillere (Mirren, Knightley og Jacob Latimore) til å legemliggjøre begrepene, sørger de for at han får håndfaste svar. 
På helt hinsides usannsynlig vis fikser de det også slik at Howard tror han er den eneste som ser og samtaler med «tiden», «døden» og «kjærligheten». 
Kollegaene gjør det litt for å redde en sjef de er glad i, like mye fordi de har sitt å stri med og ganske mye eget skinn å redde i en situasjon som er i ferd med å gå ut over firmaet. 

Det virkelig vonde med «Collateral Beauty» er at den behandler tap, smerte og sorg på samme måte som Howards kollegaer gjør. 
De har tidligere leid inn en peruansk sjaman for å hjelpe ham, og – NB – dette er ingen komedie. 
Nå er de over i neste fase: konfronter ham og få ham samtidig til å virke fullstendig idiot. 

Nei, det er ikke meningen at vi skal synes Whit, Claire og Simon er tre komplette duster. 
Filmen vil at vi skal like dem, synes syns på dem og ønske dem alt godt. 
For stakkars With strever med å gjenopprette kontakten med datteren etter en skilsmisse forårsaket av hans utroskap, og kan trenge noen gode råd fra Knightleys «kjærlighet». 
Særlig når rådene følges av et dulgt løfte om en date hvis han får skikk på sakene. 
Claire har ofret hele sitt privatliv for byrået, og sliter nå med sin tikkende, biologiske klokke. 
I Hollywood er som kjent tiden kvinners fiende nummer en, så hva har ikke «tiden» å tilby henne! 
Og Simon? 
Han holder selv på å dø, og har større utbytte av samtalene med Mirrens «døden» enn Howard. 

Hvis noen syns jeg nå har røpet for mye av handlingen, så er det riktig. 
Det er gjort i beste mening. 
Eneste grunnen til å oppsøke «Collateral Beauty» er for å se hvor grelt, overflatisk og livsfjernt traumer og sorg kan behandles på film. 
",0
"Casey Affleck briljerer i «Manchester by the Sea»
Sammen med Casey Affleck greier Kenneth Lonergan mesterstykket det er å lage en film som både er rik, varm, hjerteskjærende og morsom. 

Noen filmer må man bare hengi seg til, forsvinne inn i. 
«Manchester by the Sea» er en slik film. 
Den er lang, men så greier den også på bemerkelsesverdig vis å nærmest speile livet 1:1, selv om den beveger seg sømløst mellom fortid og nåtid. 

Ryktene om filmens kvaliteter spredde seg raskt etter premieren på årets filmfestival i Sundance. 
Blant et utall priser og nominasjoner finnes fem Golden Globe-nominasjoner og hardnakkede Oscar-spekulasjoner, og skulle sistnevnte holde stikk, ville ingen ting ville vært bedre. 
For dette er like befriende langt fra tradisjonelt hollywoodmateriale som det er befriende fritt for slitte klisjeer og melodrama. 
Selv om historien i høyeste grad er dramatisk. 

Filmens ryggrad heter Lee Chandler, og han står aldeles ikke rak. 
Tvert imot. 
Når vi møter ham som vaktmester i Boston, kan han minne om en av Kjell Askildsens novellefigurer, bare yngre. 
Bostatt i en kjeller. 
Innesluttet. 
Asosial. 
Aggressiv når alkoholinntaket blir for stort. 

Da broren Joe (Kyle Chandler) brått dør, må Lee (Casey Affleck) reise hjem til Manchester-by-the-Sea, småbyen han forlot etter en familietragedie noen år tidligere. 
Om Lee ikke er klar for hjembyen, er han enda mindre klar for ansvaret som legges på ham da han oppnevnes som verge for tenåringsnevøen Patrick (Lucas Hedges). 

Med småbyens maleriske sjø, skjærgård, arkitektoniske særpreg som kulisse, bretter regissør Kenneth Lonergan ut fortellingen om denne familien, slik at hver og en, og forholdet mellom dem, gradvis kommer til syne. 
Båndene, bruddene, hva som skjedde, hvordan og hvorfor, i raske klipp, i fortid og nåtid, i et filmspråk som banker i sin egen puls og samtidig tar pulsen på dem han forteller om. 
Og hele tiden er Lee i sentrum, med alt han må holde tilbake for ikke å gå opp i limingen mer enn han gjør de gangene han drikker. 

På sett og vis er «Manchester by the Sea» antipoden til alle pratsomme, amerikanske filmer. 
Ikke at folkene her er tause, de er bare – som de fleste av oss – ikke nødvendigvis flinke med ord hele forbaska tiden. 
I stedet for å levere snappy enlinjere, snakker de som folk flest gjør, sier dumme ting til hverandre, sliter med å finne riktige ord, settes i penible situasjoner av Lee, den mest fåmælte av dem alle, gjort stum av smerten han ikke mestrer, med sorg skrevet over hele seg. 

Praktfullt tolket av Casey Affleck oppleves han likevel aldri som en tikkende bombe, han oppleves ikke spesielt likandes heller, han bare er. 
Den han var og den han ble. 

Michelle Williams har en liten, men markant rolle som Randi, ekskonen hans; også hun med denne evnen til helt ujålete å spille et helt vanlig menneske. 

Og mens de alle baler rundt med en sorg de på ulikt vis prøver å takle, tusler livet videre omkring dem. 
Skjønt tusler og tusler. 
Av og til fyrer det løs, i ungdommelig kåtskap, i livsglede og hormoner. 
Nettopp dette aspektet er med på å gjøre filmen så rik, så varm, med en odd, sjarmerende humor innimellom. 

Lonergan og fotograf Jody Lee Lipes bruk av byen, omgivelsene, de skiftende årstidene, gir filmen et distinkt preg av å foregå et helt konkret sted, med helt spesifikke mennesker, formet av dette stedet, og likevel allmennmenneskelige. 

Kenneth Lonergan er mest kjent som manusforfatter, med filmer som «Gangs of New York» og «Analyze This» på CV-en. 
Som regissør har han bare levert tre filmer. 
De står til gjengjeld i en særklasse. 
Han debuterte i 2000 med uforglemmelige «You can count on me», også det et familierelatert drama der Laura Linney og Mark Ruffalo spiller søsken som sliter med livene sine, også der i en småby. 
Allerede her viser Lonergan hvor god han er til å forene gleder og sorger uten å snuble en eneste gang, og hvor stor tro han har på publikums evne til selv å reflektere. 

Ti år senere, etter mye produksjonsmessig krøll, kom «Margareth», et dyptpløyende drama der en tenåringsjente via en ubetenksom handling blir medskyldig i en fatal ulykke, som får store ringvirkninger da hun begynner å stille spørsmål rundt ansvar, skyld og konsekvenser. 
Filmen kan ses som en ambisiøs utforskning av amerikanernes sjelelige forfatning post 11. september. 

Med sin utforskning av traumets ettervirkninger kan også «Manchester by the Sea» leses i en slik sammenheng. 
Eller bare som en vakker film om det å være menneske på, godt og vondt og uten noen «quick fix» i sikte. 
",1
"«Lion» er anstendig og rørende
Liker du «Tore på sporet», vil du elske denne filmen. 

På 80-tallet kommer fem år gamle Saroo bort fra storebroren. 
Uforvarende havner fattiggutten på et tog som tar ham med til Calcutta, langt, langt hjemmefra. 

Etter et opphold på barnehjem adopteres han av et ektepar i Australia. 
Tyve år senere begynner han det møysommelige arbeidet med å oppspore sin biologiske familie. 

Opplegget høres ut som drivstoff for tårekanalene, og er akkurat det. 
Samtidig er «Lion» en anstendig og velmenende film, hvis overskudd brukes for å hjelpe gatebarn. 
Som drahjelp skilter den med «Slumdog Millionair»-stjernen Dev Patel som den voksne Saroo, Rooney Mara som kjæresten hans og Nicole Kidman som hans adoptivmor. 
Alle spiller helt nydelig; nedpå og varmt og med stor bevissthet om ikke å gjøre dette til mer av en tåreperse enn den allerede er. 
Selv om musikken jobber ganske kraftig mot dem. 

Men det er filmens første halvdel som virkelig griper. 
Ikke bare leverer det knøttlille naturtalentet Sunny Pawar fantastisk skuespill. 
Det er også her «Lion» filmatisk viser muskler i sin for en stor del ordløse, marerittaktige skildring av det spinkle, lille barnet, alene i en diger, uoverskuelig verden, i et folkehav, utsatt for voksne som ikke nødvendigvis vil gutten noe godt. 

Fortellermessig er andre del noe svakere. 
Filmen baserer seg på Saroo Brierleys selvbiografi «A long way home», og tar opp mye av det som kan være problematisk for adoptivbarn: minner, ubesvarte spørsmål, tilpasningsvansker, kjærlighet, lengsel og aggresjon. 
Å si at det dybdebores i spørsmålene, er å ta hardt i. 
Selv om det også her ligger en følsom anstendighet i bunnen, og selv om Patel er særdeles god i rollen, blir andredelen en noe uttværet skildring av Saroos indre kamp og formålsløse leting på Google Earth. 

Andredelen løftes imidlertid visuelt ved at regidebutant Garth Davis og fotograf Greig Fraser overfører Google Earths overflate til lerretet, filmet ovenfra i vakre landskapspanoreringer som også leder an til begynnelsen, og bidrar til Saroos minnearbeid. 
",1
"Nært og velspilt om den norske krigen i Afghanistan
NRKs storsatsing går inn i samtiden med kritisk blikk og et varmt hjerte for soldatene som fører krigen mot terror på bakkeplan. 

Alt henger sammen med alt, sa Gro Harlem Brundtland. 
Det kunne stått som motto for «Nobel». 

Men først, en replikkveksling som utspiller seg et stykke uti episodene. 

– 
Er dine landsmenn klar over at dere er i krig, spør USAs forsvarsminister. 

– Ikke helt. 
Vi er en fredsnasjon, svarer Erling Riiser, seriens hovedfigur. 

– Interessant, bemerker amerikaneren. 
– Jo mer jeg får vite om dette landet, desto mindre forstår jeg. 
Jeg trodde dere var et land av fjorder og olje, fred og geitost. 
Åpenbart ikke. 

Langt på vei oppsummerer det hva «Nobel» handler om. 
Norsk selvbilde kontra faktisk storpolitikk. 
Og i kjølvannet av det: 
Samrøret mellom krigsinnsats og bistand. 
Krig som realpolitikk. 
Gapet mellom politiske beslutninger og hverdagen til de som påtar seg å sette beslutningene ut i livet. 
Inkludert avstanden mellom beslutningstakerne og bakkemannskapet; soldatene. 
Som Erling Riiser sier det: 
Det er lettere å forholde seg til en krig når du ikke behøver å forholde deg til den helt konkret. 

Spol tilbake til 2013. 
12 år er gått siden 11. september og angrepet på Tvillingtårnene i New York og på Pentagon, den direkte årsaken til at amerikanerne en knapp måned senere gikk inn i Afghanistan under operasjonen som fikk (den i ettertid ironiske) tittelen «Enduring Freedom», og som Norge sluttet seg til. 

2013 er også året da Norge undertegnet en avtale om å gi 750 millioner i bistand til Afghanistan i løpet av tre år. 

Dette er bakteppet for «Nobel». 
Handlingen veksler mellom tilbakeblikk på dramatiske hendelser som utspiller seg i en norsk kontingent i Afghanistan, og et påfølgende drama som etter hvert skal folde seg ut – til dels på et litt annet plan – noen uker senere, i Oslo i mai 2013. 

I sentrum står altså nevnte Erling Riiser, erfaren løytnant i den nettopp hjemvendte kontingenten, og dessuten gift med Johanne, sekretariatsleder i Utenriksdepartementet. 

Permisjonen blir ikke som Erling hadde tenkt. 
En tekstmelding tikker inn. 
En sentral, afghansk skikkelse er observert i Oslo. 
Et nærvær som setter et annet menneske i fare. 
Tekstmeldingen er sendt fra noen som vet at Erling er en handlekraftig mann. 
Men fra hvem? 

Derfra utfolder handlingen seg med en kompleksitet som aldri blir uoversiktlig, men som avdekker politisk og praktisk samrøre og ditto konsekvenser, være seg av avtaler om bistand, olje eller handel, Nobelpristildelinger, eller politikere med for stor tro på egen statsmannskunst og for liten innsikt i lokale forhold i land langt borte. 

Manusforfatterne Mette Bølstad og Stephen Uhlander lykkes i å skape tydelige og plausible figurer innenfor de ulike nivåene serien utspiller seg på. 
Det er en av grunnene til at trådene er lette å holde. 

Samtidig begrenser de antallet figurer som gås tettere på klingen. 
På et personlig plan handler dette først og fremst om Erling og Johanne. 
Dernest Erlings barndomsvenn, patruljeføreren Jon Petter Hals, spilt av Anders Danielsen Lie i en fysisk og psykisk krevende rolle. 
Nevnes må også danskenes stjerneskudd Danica Curcic som Adella Hanefi, deres medsoldat og dessuten tolk og John Petters småkjæreste. 

I likhet med Aksel Hennie og Tuva Novotny i hovedrollene leverer de ypperlig skuespill, med finstemte tolkninger av figurer som raskt oppleves som levende, sammensatte og feilbarlige. 

Samtidig gir dette samspillet, og nærheten til skikkelsene, nødvendige pustepauser i det store dramaet, uten å fremstå som hvileskjær. 
Tvert imot. 
Også her dirrer det innimellom av nerve. 

Både billedlig og bokstavelig talt beveger serien seg i et minefelt. 
Og selv om den leverer politisk drama nok til å provosere i gang diskusjoner i mediene så vel som rundt lunsj- og middagsbord, er den også bemerkelsesverdig god i skildringen av relasjoner. 
Spesielt forholdet mellom soldatene. 
Det er dem «Nobel» er solidarisk med, det er her serien har sitt hjerte og sin sjel, men heldigvis uten å male ut et unyansert heltebilde av dem. 

Noen, som Odd-Magnus Williamsons noe trigger happy skikkelse, nærmer seg karikaturen både språklig og som type. 
Ikke at jeg tviler på at typen finnes. 
Det handler mer om at Williamson ikke helt greier å sannsynliggjøre ham, og at typen bærer litt for mye preg av å være skrevet frem av dramaturgiske grunner. 
Manusforfatterne forsyner seg nemlig av flere virkelige hendelser og elementer, omarbeidet, men lett gjenkjennelige. 
Blant annet avisoppslagene om deler av telemarkbataljonens kamprop – «Dere er rovdyret, Taliban er byttet. 
Til Valhall!» - her i en annen, men ytterst uheldig ordlyd, lagt i munnen på Williamsons bajas. 

Enkeltsekvenser er mer åndeløst spennende enn serien som helhet, men det skyldes like mye at serieskaperne synes å ville lage et drama som er så virkelighetsnært som mulig, uten å ty til billige triks. 

Kanskje kunne skruen vært vridd til et ekstra hakk. 
Men det er underordnet at «Nobel» ikke bare er et påkostet og ytterst solid stykke fjernsynsdramatikk, men noe så etterlengtet som et aktuelt drama med politisk brodd og relevans. 
",1
"Lov og rett i Bergen
Lettbeint og underholdende om advokatmat og juristmiljø. 

Pluss stemningsmalende oversiktsbilder fra Norges mest fotogene by. 
Et Bergen som ikke bare viser seg som den fryden for øyet den faktisk er, i solskinn og regn, men som også har sine nattsvarte sider. 
De har gitt litt å grave i for så vel Gunnar Staalesens Varg Veum som Chris Tvedts Mikael Brenne og Edvard Matre. 
Og nå: 
De elegante juristene i advokatfirmaet Aber Bergen. 

Abernavnet skriver seg fra Erik Aber (Odd-Magnus Williamson), Bergen-navnet fra hans ekskone, hvis fulle navn er det imponerende Elea Wessel Bergen. 
En dåm av Fana-fiff og godt med penger, der altså. 

Og det er her Ellen Dorrit Petersen kommer inn. 

Det aller beste med «Aber Bergen» er Ellen Dorrit Petersen. 

Pluss stemningsmalende oversiktsbilder fra Norges mest fotogene by. 
Et Bergen som ikke bare viser seg som den fryden for øyet den faktisk er, i solskinn og regn, men som også har sine nattsvarte sider. 
De har gitt litt å grave i for så vel Gunnar Staalesens Varg Veum som Chris Tvedts Mikael Brenne og Edvard Matre. 
Og nå: 
De elegante juristene i advokatfirmaet Aber Bergen. 

Dyktig som Petersen er, kan hun trolig spille hva som helst. 
Men her kommer rogalendingens kjølige eleganse virkelig til sin rett. 
Hennes Elea er den typen kvinne der ikke et hårstrå ligger feil, selv når hun er bustete. 
Bluser uten en eneste krøll, ingen svetteringer under armene. 
Full kontroll. 
Krasse replikker. 
Og med små tilløp til passiv aggresjon i sin omgang med sin tidvis arrogante eksmann. 

Der noen replikker ikke alltid kommer like overbevisende ut av enkelte skuespilleres munner, skurrer ingen ting ved Elea. 
Som type tror jeg på henne hvert sekund, og liker henne i all hennes fryktinngytende skarphet. 
Hadde jeg fått behov for advokat, ville jeg ønsket at hun befant seg på et virkelig kontor i Bergen. 

Abernavnet skriver seg fra Erik Aber (Odd-Magnus Williamson), Bergen-navnet fra hans ekskone, hvis fulle navn er det imponerende Elea Wessel Bergen. 
En dåm av Fana-fiff og godt med penger, der altså. 

Og det er her Ellen Dorrit Petersen kommer inn. 

Advokatfirmaet består i tillegg av Diana Drange (Line Verndal), nok en dame med sylskarp hjerne og ditto tunge, og den blinde, like replikksterke Magnus Braseth (Torgny Gerhard Aanderaa). 
Inn i dette miljøet av tung juss og snatrende spydigheter kommer den unge advokatfullmektigen Unn Frøynes (Lykke Kristine Moen), for snart å havne i jobbmessig skvis mellom Aber og Bergen. 

Med übertatoverte Erik som motor, følger vi juristenes ulike saker, så vel som deres mer private affærer, med de komplikasjonene de fort kan få for firmaet. 
Både fordi Erik innimellom gir inntrykk av å være en elegant slask, og fordi Carl Wessel – hans innflytelsesrike eks-svigerfar – vaker et sted i utkanten, i Lasse Lindtners sofistikerte skikkelse. 

Dyktig som Petersen er, kan hun trolig spille hva som helst. 
Men her kommer rogalendingens kjølige eleganse virkelig til sin rett. 
Hennes Elea er den typen kvinne der ikke et hårstrå ligger feil, selv når hun er bustete. 
Bluser uten en eneste krøll, ingen svetteringer under armene. 
Full kontroll. 
Krasse replikker. 
Og med små tilløp til passiv aggresjon i sin omgang med sin tidvis arrogante eksmann. 

Der noen replikker ikke alltid kommer like overbevisende ut av enkelte skuespilleres munner, skurrer ingen ting ved Elea. 
Som type tror jeg på henne hvert sekund, og liker henne i all hennes fryktinngytende skarphet. 
Hadde jeg fått behov for advokat, ville jeg ønsket at hun befant seg på et virkelig kontor i Bergen. 

Advokatfirmaet består i tillegg av Diana Drange (Line Verndal), nok en dame med sylskarp hjerne og ditto tunge, og den blinde, like replikksterke Magnus Braseth (Torgny Gerhard Aanderaa). 
Inn i dette miljøet av tung juss og snatrende spydigheter kommer den unge advokatfullmektigen Unn Frøynes (Lykke Kristine Moen), for snart å havne i jobbmessig skvis mellom Aber og Bergen. 

«Aber Bergen» synes tenkt ut som en helnorsk variant av «Lov og rett i LA», i lettbent og underholdende utgave. 
I så måte lykkes serieskaperne. 
Selv om sakene advokatene jobber med er alvorlige nok, og særdeles aktuelle, er det noe befriende upretensiøst over opplegget. 
Det kommer til syne i måten forfatterne bruker det særegne bergenske på, i replikker, stemning, og i den lekne bruken av gjesteopptredener, der blant andre Hans Olav Brenner, Bjarte Hjelmeland og Hege Schøyen dukker opp. 

Med übertatoverte Erik som motor, følger vi juristenes ulike saker, så vel som deres mer private affærer, med de komplikasjonene de fort kan få for firmaet. 
Både fordi Erik innimellom gir inntrykk av å være en elegant slask, og fordi Carl Wessel – hans innflytelsesrike eks-svigerfar – vaker et sted i utkanten, i Lasse Lindtners sofistikerte skikkelse. 

I likhet med den langt mer komisk/sjabby-orienterte «Lilyhammer», viser «Aber Bergen» hvor godt det går an å lage serier utenfor Oslo, og hvor viktig det er både å speile, og å hente ressurser og stoff fra andre byer og landskap. 

«Aber Bergen» synes tenkt ut som en helnorsk variant av «Lov og rett i LA», i lettbent og underholdende utgave. 
I så måte lykkes serieskaperne. 
Selv om sakene advokatene jobber med er alvorlige nok, og særdeles aktuelle, er det noe befriende upretensiøst over opplegget. 
Det kommer til syne i måten forfatterne bruker det særegne bergenske på, i replikker, stemning, og i den lekne bruken av gjesteopptredener, der blant andre Hans Olav Brenner, Bjarte Hjelmeland og Hege Schøyen dukker opp. 

Basert på de innledende episodene, synes ikke dette som en serie som vil få meg til å sitte åndeløst klistret foran TV-en hver eneste torsdag utover høsten. 
Til tross for at det knytter seg en viss spenning til sakene advokatene jobber med. 
Men det er en serie som tilbyr sutalaus avslapning og noen riktig fine og lett uforutsigbare typer i et miljø som for ikke-jurister virker passe eksotisk. 
Så får de som har bedre kjennskap til advokatpraksis bedømme hvor realistisk eller karikert miljøet og sakene er skildret. 

I likhet med den langt mer komisk/sjabby-orienterte «Lilyhammer», viser «Aber Bergen» hvor godt det går an å lage serier utenfor Oslo, og hvor viktig det er både å speile, og å hente ressurser og stoff fra andre byer og landskap. 

Basert på de innledende episodene, synes ikke dette som en serie som vil få meg til å sitte åndeløst klistret foran TV-en hver eneste torsdag utover høsten. 
Til tross for at det knytter seg en viss spenning til sakene advokatene jobber med. 
Men det er en serie som tilbyr sutalaus avslapning og noen riktig fine og lett uforutsigbare typer i et miljø som for ikke-jurister virker passe eksotisk. 
Så får de som har bedre kjennskap til advokatpraksis bedømme hvor realistisk eller karikert miljøet og sakene er skildret. 
",1
"Noia i nord
Kari Bremnes er god i sin første spillefilmrolle. 
Akkurat passe tøff, akkurat passe ujålete. 

«Kings Bay» 
Norge 2016 

Høsten 1962 omkom 21 norske gruvearbeidere i en eksplosjon i Kings Bay-gruven på Svalbard. 
Årsaken til ulykken er aldri blitt funnet. 
Men i 2016 mottar journalisten Harrieth Hansen (Kari Bremnes) en mystisk pakke som får henne til å ta saken opp igjen. 
Det skal vise seg å ikke være ufarlig. 

«Kings Bay» er en film om journalistisk fotarbeid. 
Det intervjues, det telefoneres, det googles, det diskuteres i redaksjonen. 
Det letes til og med i mikrofilm på biblioteket. 
Og da hører selvsagt også plutselige dødsfall, ransakede leiligheter og hemmelige møter i parkeringshus med. 
Voksne seere vil få assosiasjoner til «Alle presidentens menn» og andre amerikanske konspirasjonsfilmer fra 1970-tallet. 
De yngre vil bli minnet på Erik Skjoldbjærgs kontrafaktiske ""Pionér"" fra 2013. 
Og en del vil sikkert synes at det tar vel lang tid før paranoiaen griper tak og «Kings Bay» faktisk blir spennende. 

Til gjengjeld er Kari Bremnes god – akkurat passe tøff, akkurat passe ujålete – i sin første spillefilmrolle. 
Og med vinter-Tromsø som en høvelig hustrig setting, lykkes regidebutant Stig Svendsen i å tegne en ramme som føles troverdig nok til at vi kjøper de etter hvert vidløftige spekulasjonene hans. 
",1
"Testosteron og halvnakne damer
Testosteron, halvnakne damer, våpen, eksplosjoner og halsbrekkende stunts, er selvfølgelig hovedingrediensene når Vin Diesel entrer ringen igjen som ekstremsportsutøver, Internett-fenomen og hemmelig agent, Xander Cage. 

«xXx: 
Return of Xander Cage» 

I forrige film, «xXx 2: The Next Level», spilte Ice Cube hovedrollen og Xander Cage var antatt død. 
Nå har de som styrer trippel-x-programmet funnet ut at han er i live, og de trenger ham til å stoppe farlige terrorister som vil ta over verden. 
Planen deres er å ta styringen på alle verdens satellitter ved hjelp av noe som kalles Pandoras eske. 
Cage vet ikke hvem han kan stole på, bortsett fra en håndfull agenter som han selv har håndplukket – den ene sprøere enn den andre. 

Den tredje filmen i «xXx»-serien har ny regissør (D.J. Caruso), ny manusforfatter (F. 
Scott Frazier) og flere nye navn på rollelista som Ruby Rose, Nina Dobrev, Deepika Padukone og Donnie Yen. 
I tillegg har fotballstjernen Neymar en liten gjesterolle, som nok vil glede mange fans. 
Utenom det, og et par kreative actionscener, presenteres det imidlertid lite nytt. 
Som de foregående filmene, er også denne preget av mye stiv dialog og klisjéfylte karakterer. 
Men noe moro er det da innimellom, og Vin Diesel-fans får absolutt hva de betaler for. 
",0
"En hjelpende pote
James Bowen var heroinmisbruker og hjemløs i London. 
Han overlevde så vidt ved å spille og synge på gata for småslanter. 
Han strevde med å bli rusfri og var med i et metadonprogram, men livet var hardt uten noen form for nettverk eller supportsystem. 
Men en dag rusler den oransje katten Bob inn i livet hans, og gir ham den hjelpende poten han trenger. 

Deres spesielle vennskap gjorde paret berømt både i og utenfor London, og resulterte tilslutt i at Bowen skrev boken «A Street Cat Named Bob», som filmen er basert på. 
Katten Bob spiller seg selv i filmen, og Bowen dukker også opp i en liten rolle. 

Filmen er absolutt underholdende, og historien og karakterene er fascinerende. 
Det som trekker ned for min del er at det innimellom føles overspilt, og at den sterke historien til tider presenteres som et innslag på barne-tv. 

Luke Treadaway som spiller rollen som Bowen leverer en helt grei prestasjon, men jeg har sett ham bedre. 
Den som kanskje kommer best ut av det er katten Bob, men alt i alt, er det likevel en severdig film som garantert vil treffe alle katteelskere der ute. 

Det er også en rørende og motiverende historie, som viser at det går an å snu livet sitt selv når det er på sitt mørkeste. 
",1
"Savner Hugh Grant
Tillatt for alle 

For 15 år siden ble Helen Fieldings boksuksess «Bridget Jones’s Diary» filmatisert for første gang, og både den og oppfølgeren som kom i 2004, ble godt mottatt av både publikum og kritikere. 
Nå er hun tilbake, 43 år gammel, mange kilo lettere, røykfri, med litt flere smilerynker, men fremdeles sjarmerende, og fremdeles singel. 

Bridget Jones (Renée Zellweger) har liksom ikke helt fått det til på privaten , men jobbmessig går det ganske bra. 
Skjørtejegeren Daniel Cleaver (Hugh Grant), er antatt død i en flystyrt passende nok i «bushen», og i rollen som storsjarmør har de hentet inn Patrick «McDreamy» Dempsey i rollen som Jack, Mr. Darcys (Colin Firth) motpart i kampen om Bridgets gunst. 

Bridget har aldri helt kommet over Mr. Darcy , og når han dukker opp på Cleavers minnestund, blusser følelsene opp igjen, men hun lar seg samtidig også sjarmere av den kjekke Jack, og da hun plutselig er gravid vet hun ikke hvem av dem som er faren. 

Filmen er lett underholdning med et par ganske så morsomme scener. 
Det som trekker ned er at handlingen blir lite nyskapende og fantasiløs. 
De koker suppe på den samme 15 år gamle kålen, men uten én viktig ingrediens — Hugh Grant. 
Uten ham blir det rett og slett for klissete og for mye føleri. 
",0
"Hardtslående historie
Bokseren Roberto Durans navn er kanskje ikke like kjent for folk flest som mange andre boksere gjennom historien, men han regnes faktisk som en av verdens beste boksere gjennom tidene. 
Filmen som er regissert og skrevet av Jonathan Jakubowicz, er basert på boken «Hands of Stone: The Life and Legend of Roberto Duran» av Christian Giudice. 

Filmen er laget litt på samme måte som Duran bokset, hardtslående og rett på sak. 
Men selv om vi får et innblikk i hele hans oppvekst i Panama, og hva som formet ham som menneske og motiverte ham til å bli verdensmester flere ganger, kunne filmen med fordel vært mer nyansert og gravd enda litt dypere for å skape mer nærhet til hovedpersonene. 

Skuespillerne trekker til gjengjeld helhetsinntrykket opp , og en av dem som kanskje imponerer mest er superstjernen Usher i rollen som Sugar Ray Leonard. 
Édgar Ramírez viser også at han kan mer enn å skinne på sidelinjen, og bærer hovedrollen som Duran med glans. 
Kjemien og samspillet mellom Ramírez og Robert De Niro, som spiller den legendariske boksetreneren Ray Arcel, er også bra. 
Alt i alt, et velspilt og interessant stykke boksehistorie, som bare mangler den siste, lille nerven som skal til for å virkelig engasjere. 
",1
"Kongens krigserklæring
«Kongens nei» er basert på boken med samme navn av Alf R. Jacobsen, og tar for seg tre svært dramatiske døgn i april 1940. 
Norge ønsket å holde seg nøytrale i krigen, men Hitler vil ha Norge og har satt i gang en dristig plan. 
Alt Norge må gjøre er å skrive under på at landet overgir seg fredelig, så vil Tyskland respektere Norges uavhengighet. 
Ellers blir det blodbad. 

Regjeringen skjelver i buksene og flere av dem ønsker å si ja til avtalen, som også innebærer at kong Haakon Vll (Jesper Christensen) må utnevne Vidkun Quisling, som har begått statskupp, til statsminister. 
Men kongen står fast som en demokratiets klippe. 
«Nei», svarer han. 

Dette var i realiteten en krigserklæring , og en uvanlig inngripen av kongen i en politisk prosess. 

Regissør Erik Poppe («Tusen ganger god natt», «Hawaii Oslo») viser igjen en spesiell evne til å beskrive dramatiske og store hendelser på en nær og intim måte. 
Gjennom å følge kong Haakon tett, i samspill med barnebarna, gjennom hans fortrolige samtaler med sin sønn (Anders Baasmo Christensen), og når han er helt alene tynget av sitt store ansvar, gjør at han blir mer menneskelig. 
Filmens avslutning trekker litt ned med en tam klem på et kontor, men ellers er dette en svært vellaget og fengslende film på alle måter. 
",1
"Eggerøre og rørete tanter
Gilbert (Simon Hobbel Rosendahl) er skikkelig, ordentlig allergisk mot egg. 
Etter en katastrofal bursdagsfest, blir han faktisk bare kalt «Spybert». 
Heldigvis får Gilbert sjansen til å begynne på nytt i et nytt nabolag. 
Men skal han få en plass på ishockeylaget og bli bedre kjent med Line (Hannah Dybvand) i nabohuset, er det ikke nok å bare holde allergien i sjakk. 
Han må også overliste barnevakten tante Doris (Gisken Armand). 

I en film som ellers er befolket av standardkarakterer — de truende guttene, den kule jenta, den eksentriske pappaen (Egil Hegerberg) og den helt normale mammaen (Frida Hallgren) - er det tante Doris som stikker av med showet. 
Først tror vi at hun bare skal være festlig. 
Så tror vi at hun er en man burde synes synd på. 
Men etter hvert skal hun vise seg å være noe så sjeldent som en kompleks barnefilmfigur: litt klovn, litt heks, en god porsjon psykiatrisk tilfelle. 

Ut over denne fascinerende skikkelsen - og Armands energiske innsats for å selge henne inn til oss - er det lite ved «Gilberts grusomme hevn» som føles eksepsjonelt. 
Den er bare akkurat sånn passe søt og rar. 
Har man nylig vokst fra «Karsten og Petra», er sjansen likevel god for at man vil more seg. 
",1
"Mørk, morsomt og merkelig
Regi: 
Yorgos Lanthimos **Drama/romantikk/svart komedie 

England/Frankrike/Nederland/Hellas/Irland 2015 

Manus: 
** Efthymis Filippou, Yorgos Lanthimos Skuespillere: Colin Farrell, Léa Seydoux, Rachel Weisz, Ben Whishaw med flere. 

Aldersgrense: 
15 år 

Filmen er satt i en dystopisk fremtid hvor samfunnet er basert på at alle skal være i par. 
Single mennesker blir sendt på Hotellet . 
Der har de 45 dager på å finne seg en partner. 
Klarer de ikke å finne noen i løpet av tidsrammen, blir de omgjort til et dyr og sluppet ut i skogen. 
De velger selv hvilket dyr. 
Filmen er regissør Yorgos Lanthimos og hans faste skrivepartner Eftymis Filippous («Dogtooth», «Alps») første engelskspråklige film. 

David (Colin Farrel) blir forlatt av kona og havner på Hotellet . 
Med seg har han broren, Bob, som nå er en hund. 
Han sliter med å finne noen som han passer sammen med, og det kan virke som om et nytt liv som hummer nærmer seg. 
Han prøver derfor å lure seg inn i et forhold under falske premisser. 
Han blir oppdaget, men får uventet hjelp og flykter ut i skogen hvor opprørerne holder til. 
Her er imidlertid reglene stikk motsatt. 
Nåde deg hvis du blir forelsket. 

Hvis du liker svarte komedier, kan du ikke gå glipp av denne. 
Stort svartere enn dette blir det ikke. 
Filmen er helt absurd, samtidig helt logisk. 
Den er sær, rar og ikke minst original, og vil garantert gi deg en opplevelse du sent vil glemme. 
Den er nok ikke for alle, men har du en litt utviklet filmgane som strekker seg utenfor de store studiofilmene, er den absolutt verdt å smake på. 
",1
"Haispenning livsfare
THRILLER 

USA 2016 

Regi: 
Jaume Collet-Serra Manus: 
Anthony Jaswinski 

Skuespillere: 
Blake Lively, Óscar Jaenada, Sedonna Legge 

Musikk: 
Marco Beltrami 

Aldersgrense: 
12 år 

«The Shallows» er en film som får mye spenning ut av et nesten beundringsverdig simpelt premiss: blond surferjente blir stuck på skjær med blodtørstig monsterhai sirklende rundt seg. 

Til å begynne med minner «The Shallows» riktig nok mest av alt om en Coca-Cola-reklame. 
Det er bare kjernesunn ungdom, smaragdgrønt hav og åpen horisont så langt øyet kan se. 
Men så snart haien kommer og vår heltinne Nancy må kravle opp på dette skjæret, skal regissør Jaume Collet-Serra (som fra før har ikke mindre enn tre Liam Neeson-thrillere på samvittigheten) gjøre en god jobb med å bygge opp og holde på intensiteten. 
Og i Blake Lively (som er mest kjent for å ha spilt i TV-serien «Gossip Girl«) har filmen en hovedrolleinnehaver som behersker kunsten å fremstå både sexy, forslått og handlekraftig på én og samme tid. 
Det kommer godt med når hun har bildet for seg selv det aller meste av tiden. 

«The Shallows» mangler den ene sekvensen - tenk USS Indianapolis-monologen i «Haisommer» (1975) - som ville ha gjort den virkelig minneverdig. 
Kanskje slippes den også i seneste laget til å ødelegge badesesongen for folk. 
Likevel, filmen leverer akkurat det den lover: én og en halv time med ramsalt haispenning. 
",0
"Nye Ghostbusters
USA 2016 

Aldersgrense 12 år** 

Har du et forhold til de originale «Ghostbusters»-filmene, er det umulig å ikke sammenlikne den nye versjonen med de gamle. 
Og stort sett lever den nye filmen opp til forventningene. 
De nye, kvinnelige hovedkarakterene er fargerike og morsomme og har god kjemi, selv om de kan bli for karikerte til tider. 

Erin Gilbert (Kristen Wiig) er forsker og underviser på Columbia Universitet. 
Hun er veldig nær å få fast ansettelse, men da en bok hun skrev for lenge siden med sin venn og forsker Abby Yates (Melissa McCarthy) om at spøkelser virkelig eksisterer kommer på markedet igjen, holder alt på å rakne. 
Ingen seriøse forskere tror jo på spøkelser. 

Den originale rollebesetningen (minus Rick Moranis) er med i små gjesteroller, og kanskje hadde filmen nytt godt av at de faktisk hadde enda litt mer plass i filmen. 
Chris Hemsworths rolle som den billedskjønne, men lite intelligente kontorassistenten er veldig oppbrukt og tilfører lite til filmen. 
Ellers er det alt i alt en underholdende film, med brukbare 3D-effekter og et par riktig skumle spøkelser. 
Det ligger nok an til en oppfølger, og kanskje kan vi da også få servert noe vi ikke har sett før. 
",1
"Ikke for de mørkredde
**""Lights Out"" 

USA 2016 

Aldersgrense 15 år. 
** 

«Lights Out» er den svenske regissøren og manusforfatteren David. 
F. Sandbergs første spillefilm. 
Den er basert på hans kortfilm med samme navn, og er produsert av James Wan («The Conjuring»). 
Filmen handler om den lille gutten Martin (Gabriel Bateman) som bor sammen med moren og faren. 

Hans voksne halvsøster Rebecca (Teresa Palmer,) har for lengst flyttet hjemmefra og tar lite kontakt. 
Martin og faren sliter med moren som er deprimert, låser seg inne i skapet og prater med seg selv. 
Eller gjør hun? 
Er det noen andre som skjuler seg der i mørket sammen med henne? 

Rebecca på sin side sliter med mareritt fra barndommens redsler, og hun holder alle på avstand. 
Men da Martin forteller hva han opplever da lyset slukkes, er hun ikke i tvil. 
Han skal ikke måtte oppleve det hun gjorde, og finner de ikke ut hva som skjer kan de alle være i fare. 
Hun har ikke tenkt å rømme fra frykten sin lenger. 

Filmen er ikke den skumleste jeg har sett, men den får absolutt frem et grøss eller to. 
Det som trekker opp er skuespillerprestasjonene fra den australske skuespilleren Teresa Palmer og 10-årige Gabriel Bateman, og at filmen er generelt vellaget. 
Det som trekker ned er at historien er lite original og veldig forutsigbar. 
Du vet når du kommer til å støkke. 
",0
"Kampen for tilværelsen
Kun to kinopremierer denne uka. 
Terningkast 5 til «Flukten», og 4 til «Don’t Tell Me the Boy Was Mad». 

Sverige 2015 

Aldersgrense: 
12 år** 

«Flukten» er en film om de menneskene flesteparten av oss bare aner i øyekroken når vi haster gjennom parken eller over torget. 
Det er de som lever i et samfunn parallelt med vårt, et hvor det finnes helt egne regler for økonomi, justis og ære. 
Og bildet filmen tegner av dem, er like uromantisk som det er troverdig. 

Amfetaminmisbrukeren Minna (Malin Levanon) gjør noe veldig dumt. 
I et desperat forsøk på å komme ut av en pengeknipe, stikker hun av med 8000,— kroner som tilhører langeren Christer. 
Det ene skal snart føre det andre med seg. 
Ikke bare får Minna politiet og den djevelske Christer i hælene, men valgene hennes får også konsekvenser for dem hun møter på sin vei. 
Tilværelsen tas over av stress, noia og rus. 

Regissør og manusforfatter Peter Grönlund er tidligere sosialarbeider. 
Flesteparten av skuespillerne har en eller annen tilknytning til Stockholms rusmiljøer. 
Lyd- og fotoarbeidet fremstår tilnærmet dokumentarisk. 
Og summen av det hele er et uttrykk så autentisk at det ofte føles som om vi ser ting ingen var ment å se. 
""Flukten"" har kanskje plottet til en thriller, men det er vanskelig å komme på en konvensjonell sjangerfilm som treffer like hardt. 

**TERNINGKAST: 
5 

Anmeldt av: 
Roy Søbstad** 

Omstridt folkemord 

**«Don’t Tell Me the Boy Was Mad» 

Frankrike 2015 

Aldersgrense: 
15 år** 

Filmen er basert på boken «La Bomba» av journalisten José Antonio Gurriaran, som ble delvis lam etter et bombeangrep i Madrid i 1981. 
Deler av historien er fra virkelige hendelser, mens resten er fiksjon. 
Filmen starter med å fortelle historien om massedrapene og tvangsdeportasjonen fra Det osmanske riket, utført av det ungtyrkiske styret mellom 1915 og 1920 hvor det i filmen anslås at rundt 1,5 millioner armenere ble drept. 
Dette er omstridt den dag i dag. 

Med dette bakteppet blir vi kjent med en armensk familie i tre generasjoner, som har etablert seg i Marseille på 80-tallet. 
Eldstesønnen Aram, er med i en terrorgruppe som vil tvinge Tyrkia til å innrømme folkemordet og gi armenerne tilbake landet sitt. 
Hans første bombeattentat skader den uskyldige forbipasserende Gilles Teissier, men i stedet for at han ønsker hevn prøver Teissier å finne ut hvorfor dette skjedde med ham. 
Han oppsøker derfor Arams familie. 

Det interessante med filmen er å se at det er de samme mekanismene som styrer i dag som alltid har styrt. 
Historien gjentar seg igjen, og igjen, og vi lærer tilsynelatende ingenting. 
Det er også interessant å se hva som får vanlige ungdommer til å begå vold, og hvordan vi egentlig er ganske like på begge sider av frontlinjen når alt kommer til alt. 

Anmeldt av: 
Cathrine Sordal 
",1
"Huset med det onde i
Noen gode, skumle enkeltsekvenser er ikke nok, skriver vår anmelder om «The Conjuring 2». 
«The Nice Guys» og «The Neon Demon» kommer bedre fra det. 

«The Conjuring 2» 

USA 2016 

Regi: 
James Wan 

Manus: Carey Hayes, Chad Hayes, David Johnson 

Skuespillere: 
Vera Farmiga, Patrick Wilson, Frances O'Connor 

Aldersgrense: 
15 år** 

Hvem ringer du hvis huset ditt er fullt av skrømt? 
Hvis møbler sklir rundt på gulvet av seg selv, korsene på veggen snur seg opp-ned og din 11 år gamle datter snakker med stemmen til en truende, gammel mann? 
Med mindre du har tid til å vente på nyinnspillingen av «Ghostbusters», må det bli Ed (Patrick Wilson) og Lorraine (Vera Farmiga) Warren. 

""Demonologene"" Warren er høyst virkelige mennesker, og «The Conjuring 2» gir seg – akkurat som forgjengeren (2013) og «The Amityville Horror» (1979/2005) – ut for å være basert på deres virkelige bedrifter. 
Og det er aldri noen tvil om at regissør James Wan (som også startet «Saw»— og «Insidious»-seriene) vil ha oss til å tro på sannhetsgehalten i dem. 
Skeptikere fremstiller han konsekvent som noen usympatiske surpomper og til rulleteksten blar han opp det som skal være faktisk dokumentasjon. 

Og alt dette er helt greit. 
Å skulle bli skremt av en overnaturlig skrekkfilm, krever tross alt det britene kaller ""suspension of disbelief"". 
Problemet med «The Conjuring 2», er at den aldri blir noe mer enn en løst sammenhengende kavalkade over horrorklisjeer. 
Noen gode, skumle enkeltsekvenser er ikke nok. 
Vi trenger en historie å engasjere oss i også. 

Forfriskende morsom 

« **The Nice Guys» 

USA 2016 

Regi: 
Shane Black 

Manus: 
Shane Black, Anthony Bagarozzi 

Skuespillere: 
Russell Crowe, Ryan Gosling, Matt Bomer, Kim Basinger 

Aldersgrense: 
15 år** 

Den alkoholiserte privatdetektiven, enkemannen og alenefaren, Holland March (Ryan Gosling), snubler gjennom livet i Los Angeles på 70-tallet. 
En pornostjerne dør i en ulykke, men to dager etter påstår tanten hennes at hun så henne høyst levende. 
Hun ansetter March for å finne niesen, men det han tror er noen lettjente penger fra en blind, gammel tante, viser seg å være en konspirasjonssak av dimensjoner. 

I den samme konspirasjonssaken havner også Jackson Healy (Russel Crowe), som egentlig jobber med å banke opp folk for penger, men som innerst inne ønsker å hjelpe folk. 
Healy slår seg sammen med March og hans veslevoksne datter. 
Sammen må de overkomme både farlige leiemordere og enda farligere statsansatte, men de klarer på et vis å snuble seg gjennom det også. 

Manusforfatter og regissør Shane Black, har en imponerende merittliste med filmer bak seg, og har blant annet skapt filmer som «Dødelig Våpen». 
I «The Nice Guys» gjør han hyllest til komedier som «Mannen med den nakne pistol», og gir slapstick-humoren ny relevans. 
Filmen fungerer utrolig bra på alle plan. 
Skuespillerne er lette og lekne og spiller godt mot hverandre. 
Dialogen er forfriskende morsom og timingen sitter som den skal. 
Den beste komedien for voksne så langt i år. 

Terningkast: 
5 Anmeldt av: 
Cathrine Sordal 

Engler og demoner og modeller 

«The Neon Demon» 

USA 2016 

Regi: 
Nicolas Winding Refn 

Manus: Mary Laws, Nicolas Winding Refn, Polly Stenham 

Skuespillere: 
Elle Fanning, Keanu Reeves, Christina Hendricks, Jena Malone 

Musikk: 
Cliff Martinez 

Aldersgrense: 
18 år** 

Jesse (Elle Fanning) er 16, har et hjerteformet ansikt og utstråler den pureste uskyld. 
Synet av henne vekker noe selv i de døde øynene til Los Angeles' mest blaserte modellagenter og motefotografer. 
Både menn og kvinner begjærer henne. 
De andre jentene hater henne. 

Igjen er det umulig å snakke om en av filmene til danske Nicolas Winding Refn uten å komme inn på volden. 
I motsetning til i for eksempel den rent ut sadistiske «Only God Forgives» (2013), ligger den her stort sett som en dirrende trussel under de iskalde, hyperstiliserte bildene. 
Men når spenningen først forløses, er grusomhetene desto mer grenseoverskridende. 

Legger man så til en løst sammenhengende handling, et voyeuristisk kamerablikk og en okkult undertone, blir det vanskelig å ikke tenke på 70-tallsfilmene til den italienske skrekkmesteren Dario Argento. 
Og akkurat som barokke, gamle horrorfilmer, er heller ikke denne for alle. 
«The Neon Demon"" krever at man kan gi seg hen, at man klarer å leve seg inn i feberdrømmen, at man evner å se det estetiske i dryppende blod. 

Joda, selvsagt kan man også velge å se filmen som en harselas med den kyniske motebransjen. 
Men det vil i så fall være å redusere selve opplevelsen. 

Anmeldt av: 
Roy Søbstad 
",0
"Bare kjærlighet og død
Les anmeldelsene av «Et helt halvt år», «Money Monster», «A Perfect Day» og «Robinson Crusoe». 

USA 2016 

Originaltittel: 
Me Before You 

Regi: 
Thea Sharrock 

Manus: Jojo Moyes 

Skuespillere: 
Emilia Clarke, Sam Claflin, Vanessa Kirby 

Aldersgrense: 
Tillatt for alle** 

""Et helt halvt år"" er en arketype av en historie. 
Han er den sarkastiske overklassekjekkasen, hun er den livlige arbeiderklassejenta. 
En ulykke gjør ham lam fra brystet og ned, hun får jobben med å holde humøret hans oppe. 
Men selv om de to uunngåelig nok blir forelsket, kan hun ikke gi ham livsviljen tilbake. 
Med andre ord: 
Først skal vi humre, så skal vi bli varme om hjertet, så skal vi gråte, så skal vi bli varme om hjertet igjen. 

Suksessen til denne filmen burde for lengst være sikret. 
Romanen med samme tittel er i hvert fall, i følge forlaget, lest av utrolige 350 000 bare i Norge. 
At manus er skrevet av forfatteren Jojo Moyes selv, sikrer antakelig at bokens ånd er ivaretatt. 
Og ingen kan beskylde 
""Et helt halvt år"" for ikke å trykke på hver eneste obligatoriske knapp. 
Her er alt fra de kokett sjarmerende britiske skuespillerne – fremst blant dem Emilia Clarke fra ""Game of Thrones"" og Sam Claflin fra ""The Hunger Games"" – til de mange fotogene settingene og bildemontasjene lydlagt med Coldplay-aktige ballader. 

Til tross for – eller kan det være på grunn av? – alt dette, er det merkelig lett å forbli uberørt. 
Kanskje er det fordi noen av oss har tungt for å gråte på kommando. 

Anmeldt av: 
Roy Søbstad 

Når småspareren blir terrorist 

""Money Monster"" 

USA 2016 

Regi: 
Jodie Foster 

Manus: Alan DiFiore, Jim Kouf, Jamie Linden 

Skuespillere: 
Julia Roberts, George Clooney, Caitriona Balfe, Jack O'Connell, Dominic West 

Aldersgrense: 
15 år** 

Ingenting er som moralsk indignasjon for å gi en ellers oppskriftsmessig thriller litt ekstra punch. 
I Jodie Fosters fjerde film som regissør handler det, tidsriktig nok, om den frustrerte småspareren mot den hensynsløse storkapitalen. 

Lee (George Clooney) og Patty (Julia Roberts) er henholdsvis programleder og produsent for ""Money Monster"", et lettbent TV-program som gir lettvinte råd om aksjesparing. 
Alt er en lek inntil Kyle (Jack O'Connell) dukker opp midt i direktesendingen. 
Utstyrt med pistol og hjemmelaget bombe, krever han å få vite hvor det er blitt av sparepengene hans. 

Selvsagt kan ingen gi Kyle et klart svar. 
Hele poenget med systemet er jo, som vi lærte av fjorårets Wall Street-oppgjør ""The Big Short"", å være så stort og raskt og komplisert at ingen av oss vanlige mennesker skal kunne forstå det. 
Vi er bare ment å akseptere at pengene våre kan bli borte fra det ene nanosekundet til det andre. 

Selv om bakteppet for ""Money Monster"" er alvorlig nok, tåler handlingen neppe å bli analysert særlig nøye. 
Til dét blir ting etter hvert for tullete. 
Men miksen av høyt tempo, karismatiske skuespillere og rettferdig harme, gjør at filmen likevel aldri blir mindre enn underholdende. 

Anmeldt av Roy Søbstad 

Galgenhumor på sitt beste 

""A Perfect Day"" 

Spania 2015 

Regi: 
Fernando León de Aranoa 

Manus: Diego Farias, Fernando León de Aranoa, basert på boken «Dejarse Llover» av Paula Farias 

Skuespillere: 
Benicio Del Toro, Tim Robbins, Olga Kurylenko, Mélanie Thierry, Fedja Stukan 

Aldersgrense: 
12 år** 

«A Perfect Day» er basert på boken «Dejarse Llover» av Paula Farias, og handler om en gruppe hjelpearbeidere som navigerer seg gjennom et ulmende farvann av gamle og nye konflikter og hat i Bosnia mot slutten av krigen i 1995. 
Landet er i ruiner, familier og vennskap likeså. 
Landet er som et åpent sår, og de må veie hvert ord og hver handling med omhu. 

Mambrú (Benicio Del Toro) og B (Tim Robbins) har vært i gamet lenge, og noe av det som både har holdt dem i livet og så noenlunde friske i sinnet, er deres evne til å finne humor i situasjoner som absolutt ikke er noe å spøke med. 
Arbeidet deres i Aid Across Borders har som hovedoppgave å rense brønner slik at lokalbefolkningen har rent vann, men når noen kaster en over gjennomsnittet stor, død mann i en av brønnene blir gode råd dyre. 

Filmens største styrke er helt klart skuespillerne med Del Toro og Robbins i spissen. 
I tillegg balanseres det mørke og tragiske med det morsomme på en fortreffelig måte. 
Det oppleves aldri som at konflikten eller skjebnene gjøres narr av, eller bagatelliseres, men at det er en naturlig overlevelsesmekanisme som slår inn. 
Og ikke minst at det nok er en litt uvanlig type mennesker som klarer å gjøre sånne jobber over lang tid, og at galgenhumor er undervurdert. 

Terningkast: 
5 Anmeldt av: 
Cathrine Sordal 

Heseblesende action 

""Robinson Crusoe"" 

Frankrike 2015 

Regi: 
Ben Strassen, Vincent Kesteloot 

Manus: 
Lee Christopher, Domonic Paris, Graham Welldon 

Norsk tale 

Aldersgrense: 6 år** 

De fleste av oss kjenner til historien om Robinson Crusoe, men her får vi servert historien om hva som virkelig skjedde. 
Ja, i alle fall ifølge papegøyen Mak, også kalt Tirsdag. 

Tirsdag synes livet på den eksotiske øya er oppskrytt og lengter seg egentlig bort fra paradis. 
Det er noe som heter at en skal være forsiktig med hva en ønsker seg, og det får Tirsdag erfare da Robinson Crusoe strander på øya. 
For om bord skjuler det seg nemlig to morderiske og utspekulerte katter som er ute etter hevn over Crusoe, og alle han kjenner. 

Animasjonen i denne filmen er flott og de ulike karakterene har masse sjarm og personlighet, dessverre er noe av det som gjør dem ekstra elskelige og morsomme blitt litt borte i den norske dubbingen. 
Handlingen oppleves også til tider veldig heseblesende med endeløse actionsekvenser som aldri tar slutt, og det blir rett og slett litt slitsomt å se på. 

Dette medfører til at vi ikke får den emosjonelle koblingen til historien og karakterene, som er nødvendig for at vi skal bli ordentlig engasjerte i historien. 
Og skreller vi bort staffasjen, er lerretet egentlig ganske tomt. 
Filmen mangler også noen fine sangnummer og litt mer følelser. 
Jeg kan ikke unngå å sammenlikne med «Rio»-filmene, som er i en helt annen klasse. 

Terningkast: 
3 Anmeldt av: 
Cathrine Sordal 
",0
"Amatørmessige mutanter
**USA 2016 

Regi: 
Bryan Singer 

Skuespillere: 
Jennifer Lawrence, Michael Fassbender, James McAvoy. 

Aldersgrense: 
12 år** 

«X-Men: Apocalypse» er den tredje i rekken om mutantenes yngre år, men mens den forrige filmen «X-Men: 
Days of Future Past» så langt er den beste av de alle, ble dette en gedigen nedtur. 

Handlingen finner sted i 1983 , etter heltedådene fra forrige film. 
På Xavier’s School for Giftet Youngsters, prøver fremdeles professor Xavier (James McAvoy) å skape et samfunn hvor mennesker og mutanter kan leve i harmoni. 
Alle deler imidlertid ikke hans håpefulle fremtidsoptimisme, og mener studentene heller burde trenes opp til å bli soldater. 

Og under jordens overflate ligger den mange tusen år gamle Apocalypse (Oscar Isaac) med en visjon om total utslettelse av verden og alle i den, bortsett fra en håndfull håndplukkede mutanter. 
Så kanskje det ikke hadde vært så dumt. 

Vi møter igjen alle de gamle karakterene som Raven (Jennifer Lawrence) og Magneto (Michael Fassbender) , men i stedet for å lede filmserien til nye høyder oppleves filmen som en amatørmessig parodi. 
Det største problemet er skurken Apocalypse, som dessverre er både klisjéfylt, kjedelig og med altfor tydelig ansiktsmaling. 
Og uten en skikkelig skurk, faller alt fra hverandre. 

Ett av filmens få lyspunkt er karakteren Quicksilver, spilt av Evan Peters, som trekker opp helhetsinntrykket noe. 
",0
"En thriller etter vårt hjerte
**Storbritannia 2015 

Regi: 
Susanna White 

Skuespillere: Naomie Harris, Ewan McGregor og Stellen Skarsgård. 

Aldersgrense: 12 år. 
** 

På ferie i Marrakesh blir det britiske ekteparet Gail (Naomie Harris) og Perry (Ewan McGregor) kjent med russeren Dima (Stellan Skarsgård). 
Han er minst like vulgær som han er rik, men klarer på sitt røffe vis å sjarmere de to. 
Problemene begynner når Dima ber dem om en tjeneste. 
Før de vet ordet av det, befinner Gail og Perry seg i en ekstremt farlig posisjon: 
De er blitt budbringere mellom russisk mafia og britisk etterretning. 

Det handler om store penger , internasjonal politikk, moralske gråsoner og alt annet man forventer seg av en John le Carré-filmatisering. 
Helt på nivå med iskalde «Tinker Tailor Soldier Spy» (2011) eller sexy «The Night Manager» (årets beste påskekrim på TV!), er «Our Kind of Traitor» likevel ikke. 
Til det er filmen for preget av visuelle klisjeer — den skittengule og stålblå fargepaletten har føltes utbrukt lenge nå - og historien for fattig på ordentlige overraskelsesmomenter. 

Men vi blir jo ikke akkurat skjemt bort med voksne, intelligente thrillere for tiden. 
Og veldreid og velspilt - spesielt stas er det å se Skarsgård ta i bruk hele registeret sitt - som «Our Kind of Traitor» tross alt er, bør kresne kinogjengere kjenne sin besøkelsestid. 
",1
"Nesten ikke til å holde ut
""It Comes at Night"" er en veldig typisk grøssertittel. 
Men denne filmen skal vise seg å gå langt utenpå de vanlige sjangerklisjeene. 

THRILLER/GRØSSER ""It Comes at Night"" USA 2017 Regi og manus: 
Trey Edward Shults Skuespillere: 
Joel Edgerton, Christopher Abbott, Kelvin Harrison Jr., Riley Keough, Carmen Ejogo Aldersgrense: 
15 år 

Det begynner nesten uutholdelig grimt. 
En gammel mann er blitt syk, og slektningene hans ser ingen annen utvei enn å ta ham med ut i skogen, skyte ham i hodet og brenne liket. 
Og stort lystigere enn som så, blir aldri ""It Comes at Night"". 

Filmen gir oss knapt noen bakgrunnshistorie, men vi skjønner at den svært smittsomme sykdommen har fått samfunnet til å kollapse. 
For en familie som har forskanset seg i et avsidesliggende hus, består tilværelsen av matrasjonering, sikkerhetsforanstaltninger og en konstant frykt for alt som befinner seg på utsiden. 
Men det er først når en annen familie slutter seg til dem at paranoiaen griper tak for alvor. 

Store deler av filmen utspiller seg i det flakkende lyset fra lommelykter. 
Huset fremstår som en labyrint av trange korridorer og hemmelige rom. 
Og valgene menneskene der inne etter hvert blir tvunget til å ta, er slike som kan få en til å tenke at døden ville være å foretrekke. 

Denne kammerspill-varianten av ""The Road"" vil bli stående som en av årets mest intense filmopplevelser helt uavhengig av sjanger. 
",1
"Mørk romantikk
""My Cousin Rachel"" er noe både for dem som er svake for britiske herregårdsdramaer og dem som setter pris på en real psykologisk thriller. 

Unge Philip (Sam Claflin) er overbevist om at Rachel (Rachel Weisz) har forført og myrdet vergen hans. 
Men dét er bare inntil han selv møter skjønnheten. 
Da overfører han brått hele arven sin til henne. 
Spørsmålet er bare om forelskelsen har gjort Philip blind eller om Rachel faktisk kan være så uskyldig som hun virker. 

Roger Michell, mannen bak ""Notting Hill"" (1999), har – akkurat som Alfred Hitchcock gjorde da han laget klassikerne ""Rebecca"" (1940) og ""Fuglene"" (1963) – tatt for seg en av fortellingene til den britiske forfatteren Daphne Du Maurier. 

Når ""My Cousin Rachel"" ikke kan sies å være helt på høyde med den gamle mesterens adapsjoner, er det ganske enkelt fordi de avgjørende vendingene i plottet ikke kommer overraskende nok. 
(For alt undertegnede vet, kan dét være et problem som henger igjen fra Du Mauriers roman.) 
Likevel er det lett å la seg henføre av filmens dyktige skuespillere, velkomponerte bilder fra et fordums Cornwall og elegante blanding av romantikk og gotikk. 

Et voksent publikum kan trygt koste på seg et kinobesøk. 
",1
"Cousteau over og under vann
Hvis Jacques Cousteau er den franske Thor Heyerdahl, er ""Jacques – Havets erobrer"" Frankrikes svar på ""Kon-Tiki"": et ikke helt tilfredsstillende portrett av et nasjonalt ikon. 

Beholdningen i ""Jacques – Havets erobrer"" er langt på vei de knivskarpe, spektakulære dykkesekvensene. 
Det er der filmens store budsjett og fremragende fotografer virkelig kommer til sin rett, og det er der vi får en følelse av hvorfor Cousteau (Lambert Wilson) valgte å vie brorparten av livet sitt til utforskningen av ""Det store blå"". 
Dessverre er resten av filmen – de delene som skildrer utroskap, økonomiske problemer og et trøblete far–sønn-forhold – akkurat like skjematisk og oppramsende som filmbiografier flest. 

Dermed blir spørsmålet hvorfor man skal bruke tid på ""Jacques – Havets erobrer"", når man heller kan koste på seg nok et gjensyn med ""Livet under vann med Steve Zissou"". 

Selv om denne filmatiserte biografien ikke makter å gjøre klart for en nordmann hvorfor Jacques Cousteau (1910–1997) er et så folkekjært navn i hjemlandet, viser den i hvert fall hvor Wes Anderson fant inspirasjon til forskningsskipet, de røde luene og de pikante intrigene i sin herlige ""Livet under vann med Steve Zissou"" (2004). 
",0
"Morsom crazykomedie
Scott (Will Ferrell) og Kate Johansen (Amy Poehler) er villige til å gjøre hva som helst for å få datteren på college. 

De har bare én datter, og de tre har alltid hatt et nært og godt forhold. 
Da datteren kommer inn på et prestisjefylt college er gleden derfor stor, men det er bare ett problem – de har ingen penger. 
Sammen med kompisen deres Frank (Jason Mantzoukas), som er langt nede etter at kona forlot ham, starter de et illegalt kasino for å tjene noen raske penger. 

Kasinoet fylles opp av naboer, venner og bekjente, som alle trenger litt virkelighetsflukt fra sine triste forstadsliv som fotballmammaer og tøffelhelter. 
Det tar ikke lang tid før pengene strømmer inn, men snart har de også både politiet, en lokal gangster og byrådslederen på nakken. 

Will Ferrell og Amy Poehler har fabelaktig kjemi, og leverer den ene morsomme scenen etter den andre. 
Manusforfatter og regissør Andrew Jay Cohen («Neighbours») klarer for første gang i sin karriere å balansere absurde og elleville hendelser gjennom hele filmen, slik at de ikke bikker over og blir mer ville enn morsomme. 
Filmen er en av de bedre jeg har sett i sjangeren på en stund, og liker du crazykomedier vil denne garantert falle i smak. 
",1
"Ole Giævers univers
«Fra balkongen» er noe så spesielt som et universelt selvportrett som er både originalt og forfriskende. 

Regissør, manusforfatter og skuespiller Ole Giæver, har tidligere vist hva han er god for i filmer som «Fjellet» og «Mot naturen», og igjen klarer han å lage en film som på papiret kan virke introvert og navlebeskuende, men som i stedet er underholdende, tankevekkende, rørende, og en film mange vil kjenne seg igjen i og føle seg truffet av. 

I ett år har Giæver filmet seg selv og familien i ulike situasjoner, hvor han reflekterer over livet, det å bli eldre, vår plass i universet, minner, fantasier, hverdagsliv og selvforståelse. 
Selvfølgelig med Giævers helt spesielle vinkling og humor, men selv om den ofte holder en lett tone er den ikke uten brodd, og inviterer ofte til refleksjon og ettertanke. 

Filmen er svært vellaget, med et godt driv, og med scener som overrasker, eller røsker i deg på akkurat de rette stedene. 
Innslag av animasjon og andre virkemidler fungerer bra, det samme gjør også bruken av gamle familiefilmer side om side med nyere opptak. 
Giæver tør å være sårbar uten at det blir sippete, og han klarer å holde det jordnært selv om han filosoferer over mange av de virkelig store spørsmålene. 
",1
"Gøy med Gru
Fans kan glede seg, for gjensynet med Gru og gjengen byr på akkurat det du forventer deg, og litt til. 

Høydepunktet i «Despicable Me 3» («Grusomme meg 3») er uten tvil filmens superskurk Balthazar Bratt, med sine store skulderputer, dansetrinn med alt fra The Moonwalk til The Running Man, og tidenes hockeysveis med begynnende måne. 
Han har også en svært kreativ måte å utføre sine brekk på, og uten å røpe for mye kan det være at det blir en dansekamp eller to. 

Gru er nygift med Lucy og prøver å sjonglere familielivet med å være hemmelig agent, noe som tilspisser seg ytterligere da han får vite at han har en tvillingbror, Dru. 
Gru og Dru er like, men samtidig rake motsetninger, og Drus store drøm er at Gru skal lære ham å bli en skikkelig superskurk. 
Gru nekter selvfølgelig, men da han får sparken som agent lokker den mørke siden atter en gang. 

Filmen byr på en rekke morsomme og underholdende øyeblikk, og til å være den tredje filmen i rekken klarer den å by på noe nytt, selv om den følger den samme velkjente oppskriften. 
Det blir noe heseblesende innimellom, men i det store og hele er det en skikkelig gøy og fartsfylt film som garantert vil more de små, og så er det lagt inn litt snacks for de voksne også. 
Spesielt de av oss som har et forhold til 80-tallet. 
",1
"Vellykket gjensyn
Marvel slår til med en av sine mest underholdende filmer til nå. 

I «Spider-Man: 
Homecoming» klarer de kunststykket å lage en superheltfilm som ikke drukner i spesialeffekter og voldsomme, evigvarende actionsekvenser. 
Her har karakterene flere lag, og motivasjonen for handlingene er tydelig. 
Vi identifiserer oss derfor med både helt og skurk. 

Spider-Man i Tom Hollands skikkelse, viste seg for første gang i «Captain America: Civil War» (2016), og tråden plukkes opp igjen i «Spider-Man: 
Homecoming». 
Den unge Peter Parker har imponert Tony «Iron Man» Stark (Robert Downey Jr.) nok til at han har gitt ham lærlingplass med mulighet for fast plass blant The Avengers etter hvert. 
Men selv om Peter har et sterkt ønske om å beskytte uskyldige liv, har han ofte nok med å overleve som tenåringsgutt. 

Filmen har masse humor og bra regi fra Jon Watts som ikke har laget noe liknende tidligere. 
Det er akkurat passe mengde spesialeffekter og actionscener, og både hoved- og birollene er fabelaktige. 
Michael Keaton («Batman» og «Birdman»), leverer nå en ypperlig versjon av den flyvende skurken Adrian «Vulture» Toomes. 
Forhåpentligvis følger oppfølgeren i samme sporet, for dette ga mersmak, og ja, ifølge Captain America (hvis du gidder å se hele rulleteksten) kommer det en film til. 
",1
"Heseblesende action
Den femte «Transformers»-filmen er mildt sagt heseblesende og actionfylt. 
Etterpå trenger du en hvil. 

For i to og en halv time hopper filmen fra scene til scene i et forrykende tempo som etterlater deg andpusten og en smule forvirret. 
Dialogen er pakket så tett at en ikke alltid får med seg det som blir sagt, og skuespillerne sliter med å levere dialogen på en naturlig måte. 

Historien er også forvirrende med innblanding av legenden om Kong Arthur og trollmannen Merlin, og en rekke handlinger som ikke henger helt sammen. 
Vi får et gjensyn med Cade Yeager (Mark Wahlberg) som ble introdusert i forrige film «Transformers: Age of Extinction». 
Han har siden sist beskyttet autobotene mot menneskene som de nå er i krig mot siden Optimus Prime forlot jorden på jakt etter sitt opphav, men nå blir Cade utpekt til den siste ridderen av en hemmelig orden som i flere århundrer har beskyttet Merlins stav. 

Når det er sagt byr filmen på en rekke morsomme øyeblikk innimellom, og snakker vi spesialeffekter er selvfølgelig de både spektakulære og imponerende og vil garantert glede fans, men det er dessverre ikke nok til at helhetsopplevelsen blir god. 
Dette er Michael Bays siste «Transformers»-film, og det er kanskje en god idé å overlate spakene til noen andre. 
",0
"Psykiatriske tilfeller i sommersol
""Gjøkeredet"" + ""Thelma & Louise"" + italiensk temperament = ""En smak av lykke"" 

To kvinner rømmer fra en psykiatrisk institusjon. 
Beatrice (Valeria Bruni Tedeschi) er en geskjeftig overklassedame som veldig gjerne forteller enda en gang om da hun var på fest med Berlusconi. 
Donatella (Micaela Ramazzotti) er mer av den skjøre, synlig skadeskutte typen. 
I løpet av sine dager på flukt skal det umake paret, blant mye annet, stjele et par biler, bli med på filminnspilling og prøve å finne sønnen Donatella har mistet foreldreretten til. 

""En smak av lykke"" er en film som langt på vei bæres av skuespillerne. 
I roller hvor de skal være høye på frihetsfølelse i det ene øyeblikket bare for å bli innhentet av bunnløs fortvilelse i det neste, oppleves Tedeschi og Hilary Swank-lookalike Ramazzotti aldri som mindre enn elskelige, feilbarlige og tvers gjennom levende mennesker. 

Nå blir italienere åpenbart ikke mindre pratesyke og, vel, italienske selv om de er proppet fulle av valium og antipsykotika, og det er strekk av ""En smak av lykke"" hvor man tar seg i å lure på om denne emosjonelle berg- og dalbaneturen noen gang vil komme til poenget. 
Til gjengjeld skal slutten vise seg å være aldeles nydelig. 
",1
"Amerika i svart og hvitt
Det er ikke sikkert at du kommer til å se USA på samme måte etter ""I Am Not Your Negro"". 

Da den amerikanske forfatteren James Baldwin døde i 1987, hadde han så vidt rukket å begynne på sin kanskje viktigste bok. 
""Remember This House"" skulle fortelle USAs historie gjennom livene til borgerretighetsaktivistene Medgar Evers, Malcolm X og Martin Luther King, Jr. 
Alle tre var venner av Baldwin og alle tre ble myrdet i løpet av 1960-tallet. 
""I Am Not Your Negro"" er filmen som endelig fullfører prosjektet. 

Med utgangspunkt i hans egne ord – hentet fra foredrag, TV-intervjuer og Samuel Jacksons opplesning av det uferdige manuskriptet – viser dokumentaren USA slik Baldwin så det: et land hvor hvite og svarte lever i helt separate virkeligheter, og en avgrunn av uvitenhet og hat sørger for at det forblir slik. 
Og den som måtte tro at dette er en utdatert forestilling, vil få en vekker av filmens kløktig sammensatte bildemontasjer. 
Det er forstemmende vanskelig å se forskjell på opptøyene i Birmingham i 1963 og i Ferguson i 2014. 

James Baldwin var en sober, klartenkt og velartikulert mann, men ordene hans kunne bare så vidt skjule en dyp, rettferdig harme. 
Det samme kan sies om denne filmen. 
",1
"Vidunderlige «Wonder Woman»
Endelig er det en kvinnelig superhelt på kino igjen, og hun er skikkelig kul. 

Wonder Woman, verdens første kvinnelige superhelt, måtte vente i over 70 år før hun fikk skinne i egen film på det store lerretet. 
Filmen likner heldigvis lite på tv-serien med samme navn fra 70-tallet med Lynda Carter. 

Diana Prince, Wonder Woman (Gal Gadot), har vokst opp på den hemmelige øya Themyscira blant amasonene. 
Noen av de råeste kvinnene beskrevet i gresk mytologi, som Hippolyta (Robin Wright). 
Diana har levd et beskyttet liv, men helt fra hun var liten har hun følt at hun har en større skjebne. 
Da flyet til Steve Trevor (Chris Pine) styrter inn i hennes skjermede tilværelse finner hun endelig ut hva skjebnen hennes er, og hun drar med Steve for å redde verden fra den onde, tyske offiseren Ludendorff (Danny Huston). 

Filmens sterkeste side er personkjemien mellom Gadot og Pine, og alle de selvstendige og fryktløse kvinnene, og de modige, mannlige antiheltene. 
Filmen kunne med fordel ha kuttet rundt 20 minutter av de verste kampscenene, plottet er til tider for komplisert, og den mangler en skikkelig superskurk, men det betyr lite når vi får servert en varm, vidunderlig og engasjerende Wonder Woman, som er ypperlig spilt av Gadot. 
",1
"Spennende jubileumsfilm
Studio Ghiblis «Prinsesse Mononoke» har 20-årsjubileum i år, og settes for første gang opp på norske kinoer. 
Og den er like aktuell i dag. 

Filmen handler nemlig om hvordan menneskene bør leve i harmoni med dyrene og naturen, i stedet for å ødelegge jordens økosystem i jakten på mer rikdom. 

Prins Ashitaka redder landsbyen sin fra hevnguden Nago, som kaster en forbannelse over Ashitaka. 
Denne forbannelsen sprer seg i kroppen hans, og han har kort tid på seg til å finne en kur før han også forvandles til en hevngud. 
Han følger det ene sporet han har og ender opp i en liten by der de produserer jern. 
Lady Eboshi er sjefen i byen, og har startet krig mot skogens guder slik at hun kan trekke ut enda mer av skogens ressurser. 
Blant dem som prøver å stoppe henne er prinsesse Mononoke, som ble oppdratt av en ulvegud. 

Filmen, som satte Studio Ghibli på filmkartet, er veldig spennende og innimellom ganske mørk, så den passer ikke for de minste barna. 
Animasjonen er flott laget, spesielt med tanke på at den er 20 år gammel. 
Den blir noe lang med sine 2 timer og 15 minutter, og noen av vesenene blir litt voldsomme, men den er absolutt verdt å se. 
Spesielt hvis du allerede er fan av sjangeren og Studio Ghibli. 
",1
"Kvinner som oppfører seg som menn
«Rough Night» («Siste kveld med jentene») har noen morsomme øyeblikk innimellom de ørten klisjéene. 

Filmer med utdrikningslag som går helt over styr har nå blitt laget utallige ganger, og «Rough Night» bringer lite nytt til sjangeren. 
De fleste scenene gir en følelse av déjà vu, og samtlige karakterer er stereotypiske, og ikke minst endimensjonale. 

Jess (Scarlett Johansson) har alt på stell med karriere innen politikken og hun skal snart gifte seg med sin elskede. 
Men før bryllupsdagen må hun selvfølgelig ha et skikkelig utdrikningslag. 
Det synes i alle fall venninnene hennes fra skoletiden Alice (Jillian Bell), Blair (Zoë Kravitz) og Frankie (Ilana Glazer). 
I tillegg kommer Jess’ australske venninne Pippa (Kate McKinnon) som Jess ble kjent med da hun studerte i utlandet, noe Alice ikke er videre begeistret for. 

Humoren går egentlig ut på at kvinnene snakker og oppfører seg som menn, noe som bare blir kjedelig og fantasiløst. 
Filmen er på sitt beste når regissør og manusforfatter, Lucia Aniello, tør å leke med litt svart humor. 
Men hun hopper dessverre fort tilbake til klisjéenes land med rosa peniseffekter, grove kommentarer, narkotikabruk og pinlige seksuelle situasjoner, og topper det hele med en sentimental slutt. 
",0
"Rampete moro
DreamWorks Animation har filmatisert boksuksessen «Kaptein Supertruse», og resultatet er ganske så vellykket. 

Kaptein Supertruse: 
Den første episke filmen 

Bokserien av Dav Pilkey, som er utgitt i 19 land og har solgt over 300.000 eksemplarer bare i Norge, handler om bestekompisene Thomas og Harald som alltid henger sammen. 
Av de voksne blir de sett på som ganske rampete, særlig av den strenge rektoren Mr. Krupp. 
Men da rektoren prøver å splitte dem for godt, hypnotiserer de ham til å bli deres egen tegneseriehelt. 
Den snille, ikke kjempesmarte, men veldig modige - Kaptein Supertruse. 

Guttenes rampestreker er aldri ondsinnede, og deres kreativitet når stadig nye høyder mens de prøver å få hverandre til å le. 
De bygger hverandre opp og støtter hverandre i tykt og tynt, og viser hvordan en god venn skal være. 
Og selv om de voksne av og til er litt kjipe, er guttene ganske forståelsesfulle mot dem også. 

Filmen er veldig tro mot bokseriens ånd og karakterer, og er en fornøyelig opplevelse for både store og små. 
Fantasien blomstrer og det er ikke måte på hva guttene får til, men det blir aldri heseblesende. 
Animasjonen passer ypperlig til historien og karakterene, og det er en rekke minneverdige øyeblikk som vil trimme lattermusklene til hele familien. 
",1
"Mer larm enn sjarm
Indiana Jones tilsatt en dash «Mission: Impossible» med zombier og massive ødeleggelser attåt: 
Basert på en sånn oppskrift er det rart at «The Mummy» ikke er blitt en festligere film. 

«The Mummy» 

Marvels superheltunivers har vært en større suksess enn selv den mest optimistiske filmselskapsmogul kunne drømme om. 
Nå har noen bestemt seg for å prøve det samme med de klassiske Universal-monstrene fra 1930- og 40-tallet. 
La oss håpe at de andre «Dark Universe»-filmene – dem om The Wolf Man, The Invisible Man, Frankenstein og de andre – blir mer inspirerte enn «The Mummy». 

Skrønen om det eldgamle egyptiske gravkammeret som åpnes og den ondsinnede mumien som vekkes til live, er blitt gjenfortalt så mange ganger at nok en versjon enten krever betydelig nytenking eller store mengder vidd for å fungere. 
""The Mummy"" har ikke nok av noen av delene. 

I stedet kaster den oss ut i den ene situasjonen mer hårete enn den andre – det er flashbacks til oldtidas Egypt i det ene øyeblikket og fly som styrter over England i det neste – uten noen gang å ta seg tid til å bygge opp en ordentlig spenningskurve. 
Og Tom Cruise sine forsøk på Harrison Ford-aktig selvironi virker aldri mer enn sånn passe overbevisende. 
",0
"Originalt om alderdommen
«The Sense of an Ending» er regissør Ritesh Batras («The Lunchbox») første engelskspråklige film, og det blir sikkert ikke hans siste. 

«The Sense of an Ending» 

Filmen er basert på den prisvinnende boka med samme navn av Julian Barnes, og handler først og fremst om hvordan vi husker hendelser fra ungdomstida når vi blir eldre. 
Kan vi stole på våre egne minner? 
Har vi kanskje pyntet litt på sannheten, eller kanskje bare fortrengt den? 

Tony Webster (Jim Broadbent) er skilt og pensjonert, men jobber fremdeles litt i den lille kamerabutikken sin. 
Han er ikke direkte en humørspreder, og er ikke flink til å se mennesker rundt seg. 
Men en dag får han et brev som skal endre hans syn på det meste, også hans syn på seg selv. 
Ved å konfrontere fortidas hemmeligheter, selv om han ikke kan endre på noe, får framtida ny glød og han føler igjen på følelser han trodde var borte for alltid. 

Filmens største styrke er uten tvil Oscar-vinner Jim Broadbent, og selve historien som er rørende og som byr på en original vri på det å bli gammel. 
Jeg har ikke lest boka, men mistenker at den inneholder enda mer dybde og fargerike beskrivelser av både hendelser og karakterer. 
For utenom Broadbent er de andre medvirkende ganske intetsigende, og derfor griper filmen ikke fullt så godt tak i meg som den burde. 
",1
"Strandløvene er tilbake
Er du på jakt etter en lett(kledd) sommerkomedie, er dette filmen for deg. 

«Baywatch» 

Aller gøyest er den nok imidlertid for de av oss som har et forhold til tv-serien fra 90-tallet. 
Hvis ikke er det mange vitser og referanser som bare blir tåpelige, som all løpingen i slow motion med badedrakten godt inni rumpesprekken, store bryster som sprenger seg ut av lycraen, og dramatiske og urealistiske redningsaksjoner. 

Zac Efron og Dwayne Johnson spiller mot hverandre i rollene som nykommeren Matt Brody og den erfarne, lokale helten Mitch Buchannon. 
Og mens Matt blir våt bak ørene og prøver å finne plassen sin, oppdager Mitch at det er noen som selger narkotika på hans strand. 
Da han bestemmer seg for å finne ut av hvem, viser det seg at narkotikaen bare er en liten brikke i et stort kriminelt spill. 

Filmen kunne med fordel ha vært kuttet med en halv time. 
Verken handlingen eller karakterene kan holde på oppmerksomheten din, eller å få deg til å le i 1 time og 56 minutter. 
Jeg begynner også å bli lei av den type forutsigbart og oppbrukt plott, men som sagt er det flere morsomme øyeblikk og filmen er verdt å se hvis du liker filmer som «21 Jump Street» og «The Heat». 
Og ikke minst hvis du har lengtet etter å se Pamela Anderson og David Hasselhoff igjen, om enn bare for et lite øyeblikk. 
",0
"Kjærlighet bak glass
Tilværelsen kan føles som et fengsel når man er 18. 
Men for Maddy (Amandla Stenberg fra «The Hunger Games») er det helt reelt. 

«Everything, Everything» 

Maddy har noe som kalles «alvorlig kombinert immunsvikt», og ett eneste sekund i friluft kan være nok til å drepe henne. 
Det sosiale livet hennes består derfor av å se på TV sammen med mamma. 
Men så en dag flytter Olly (Nick Robinson fra «Jurassic World») inn i nabohuset. 
Olly er skater, har et lurt smil og går alltid kledd i sort. 
Allerede første kveld er Maddy og han i gang med å sende prøvende, flørtende tekstmeldinger til hverandre. 

Man ser hver eneste (melo-) dramatiske vending komme på lang avstand. 
Men det er ingen grunn til å tro at målgruppa – som definitivt ikke er mannlige filmanmeldere godt over 40 – kommer til å klage av den grunn. 
Selv om «Everything, Everything» oppfyller hver eneste romantiske forventning hjertet måtte ha, gjør den det nemlig på et så liketil og lekent vis at ingen vil sitte igjen og føle at de er blitt snakket ned til. 
Og filmens to hovedpersoner er faktisk søte sånn helt på ordentlig. 

Selv den mannlige filmanmelderen over 40 ser heller mer av dette enn enda en grim tenåringsdystopi av «Hunger Games»-typen. 
",1
"Fantasifull fransk fabel
«Milo – Månens vokter» krever mer av seeren enn animasjonsfilmer flest. 
Til gjengjeld er den både spennende, poetisk og pen å se på. 

«Milo – Månens vokter» 

Milo, et lite skogsvesen med mangaøyne og lykketrollsveis, får ved en misforståelse ansvaret for å vokte selveste månen. 
Samtidig skal Solar, en godhjertet skrytepave av Buzz Lightyear-typen, passe på sola. 
Hele naturens balanse er med ett avhengig av de to. 
Og når sola blir stjålet av den onde Akros, må Milo og Solar – sammen med stearinjenta Glimt – ta turen til underverdenen for å hente den tilbake. 

Den er kompleks og uforutsigbar som en av filmene til den japanske mesteren Hayao Miyazaki («Chihiro og heksene»), denne dataanimerte franske fabelen. 
Figurgalleriet er stort, verdenen de lever i fremmed og mytologien deres alt annet enn lett å få tak på. 
Dessuten er Akros, i all sin lavablødende, Lucifer-aktige prakt, genuint uhyggelig. 
Kanskje vil «Milo – Månens vokter» ha vel så stor appell til fantasyglade voksne som den jevne 6-åring. 

Samtidig trenger man ikke mer enn et par øyne for å sette pris på animasjonen. 
Stofflig og dynamisk som den er – i enkelte sekvenser håndtegnet på tradisjonelt vis – gjør den filmen til en sjeldent rik visuell opplevelse. 
",1
"Underholdende pirateventyr
Johnny Depp er i bedre form enn på lenge, og leverer Jack Sparrows sjørøverstreker med både krutt og humor. 
I tillegg har han Javier Bardem å sparre mot. 

Pirates of the Caribbean: 
Salazar's Revenge 

I «Pirates of the Caribbean: 
Salazar's Revenge» er det nemlig sistnevnte som er den skumle helten, og Bardem er helt fantastisk i rollen som spøkelseskapteinen Salazar. 
Selvfølgelig med litt hjelp av spesialeffekter, men han er akkurat passe ekkel og skummel og aksenten hans er prikken over i-en. 

Vi får et gjensyn med mange kjente fjes, men det introduseres også noen nye, som Will og Elizabeths sønn Henry (Brenton Twhaites) og den vakre astronomen Carina (Kaya Scodelario). 
Og selv om de leverer en helt grei prestasjon er personkjemien dårlig, og filmen mangler derfor noe av spenningen og lidenskapen som den første filmen i rekken har. 
Manuset er også til tider litt tynt, og den når derfor ikke helt til topps. 

Men når det er sagt styrer de norske regissørene, Espen Sandberg og Joachim Rønning, med stødige hender og klarer å føre skuta trygt i havn uten for mange hull i skroget. 

Alt i alt er filmen både spennende, morsom og svært underholdende. 
Er du fan av filmserien vil du elske den, og orker du å vente til hele den lange rulleteksten er over får du en liten smakebit på at det muligens venter nok en film i horisonten. 
",1
"Frisk, familievennlig frosk
Hva gjør du når læreren din plutselig en dag blir forvandlet til en «skitten, slimete slamkryper»? 
Du prøver å redde ham fra å miste jobben og å bli spist, vel. 

«Lærer Frosk» 

Voksne har de merkeligste hemmeligheter. 
Noe av det de skjuler, kan – slik lille Lisa i «Lærer Frosk» finner ut – være direkte foruroligende: 
Gitt de rette omstendighetene blir læreren hennes grønn, glassaktig i blikket og helt utrolig god til å hoppe. 
Han blir kort sagt til en frosk. 
Og frosker lever farligere enn de fleste. 
Heldigvis er Lisa både snarrådig og enda mer glad i dyr enn barn flest. 

Sitt smått bisarre utgangspunkt til tross, har den en lett og tilforlatelig tone, denne nederlandske publikumsprisvinneren fra årets Barnefilmfestival i Kristiansand. 
Settingen er landlig som i en gammel svensk barne-tv-serie. 
Situasjonskomikken er av det lettfattelige slaget. 
Tempoet er friskt og skuespillet akkurat passe tydelig. 
Og det tar overraskende kort tid å bli vant til de dubbede stemmene. 

«Lærer Frosk» kommer neppe til å gjøre varig inntrykk på verken store eller små. 
Men tatt for dét den er – et fantasifullt, barnlig skråblikk på de voksnes forunderlige verden – kan den være vel verdt et kinobesøk for hele familien. 
",1
"Intet nytt fra verdensrommet
Hvorfor det fortsatt lages nye «Alien»-filmer? 
Fordi noen fortsatt vil betale for å se dem, vel. 

«Alien: Covenant» 

Når en filmserie er kommet så langt som til installasjon nummer 6, er det kanskje for mye forlangt at den skal bringe noe nytt til torgs. 
Likevel er det vanskelig å tro at «Alien: Covenant» vil tilfredsstille andre enn dem som måtte ha drømt om en «mash-up» av «Alien» (1979) og «Prometheus» (2012). 

Handlingen utspiller seg før førstnevnte og etter sistnevnte. 
Og nok en gang følger vi mannskapet på et jordisk romskip som får det for seg at de skal sjekke ut en uutforsket planet, bare for å oppdage at den er full av «xenomorphs» som ikke vil annet enn å ta livet av dem på grufullt vis. 

På et rent teknisk nivå er selvsagt «Covenant» flotte greier. 
Alle filmene til Ridley Scott er det. 
Spesielt lyd- og produksjonsdesignet imponerer denne gangen. 
Det er manuset som føles trett. 

«Alien» fikk maksimalt med nervepirrende spenning ut av det som egentlig var et ganske simpelt B-filmopplegg. 
«Prometheus» skulle i tillegg liksom være dyp og besvare spørsmålet om hvordan selve livet oppsto. 
«Covenant» låner litt fra den ene og litt fra den andre, og ender opp med å bli verken særlig dyp eller spennende. 
",0
"Kong Arthur i ny drakt
Guy Ritchies film om Kong Arthur og sverdet Excalibur er mildt sagt actionpakket. 

«King Arthur: 
Legend of the Sword» 

Likte du hans tolkning av Sherlock Holmes, er det mye du vil elske i tolkningen hans av legenden om den mytiske kongen. 
Dessverre er det også deler av filmen som føles lite som Ritchie, men mer som kopiering av filmer som «Ringenes Herre» og «300: Rise of an Empire». 

Gjennom årene har det blitt laget en rekke filmer inspirert av legenden. 
I «King Arthur: 
Legend of the Sword» er verken ridderne av det runde bord ennå på plass, eller Sir Lancelot, men vi følger Kong Arthurs vei fra en gatesmart, foreldreløs gutt etter at hans maktsyke onkel Vortigern (Jude Law) fratar ham både faren og mora og selv overtar tronen, til han til slutt får igjen sin fødselsrett som konge av England. 

Som sagt så er det de delene av filmen som har en tydelig Ritchie-signatur som er bra, og heldigvis er det mange av dem, spesielt i første halvdel av filmen. 
Slutten er derimot så dårlig at den nesten ødelegger helhetsinntrykket. 
Castingen er også sånn passe. 
Jude Law overbeviser ikke i rollen som ond trollmann. 
Ser en bort ifra de tingene som ikke helt henger sammen, og som er direkte latterlige (vil ikke komme med noen spoilers), er det likevel en underholdende film store deler av tiden. 
",1
"Fiksjon om ekte danser
«Danserinnen» er basert på livet til danseren Loïe Fuller (Soko), men bortsett fra navnet er stort sett alt i filmen rein fiksjon. 

«Danserinnen» 

Det gjør det vanskelig å anmelde, for selv om jeg har full forståelse for kunstnerisk frihet, forventer jeg at de viktigste tingene om en persons liv er basert på fakta. 
Regissør og manusforfatter Stéphanie Di Gusto har imidlertid diktet i øst og vest, tilsynelatende uten mål og mening. 

Som for eksempel at Fuller hadde en fransk far som oppdro henne som cowgirl i USA og som ble skutt, og at den kjente danseren Isadora Duncan (Lily-Rose Depp) latet som hun var interessert i et lesbisk forhold med Fuller for å fremme sin egen karriere. 

La Loïe, som franskmennene kalte henne, var en pioner innen moderne dans, og scenekunst med bruk av lys og farger for å skape vakre uttrykk. 
Hun medvirket til å bringe art nouveau inn i la belle époque, og påvirket mange dansere som har gjort moderne dans til det vi kjenner i dag. 
Så hvorfor fylle filmen med en haug av uinteressante usannheter? 

Det som trekker opp er skuespillerprestasjonen til Soko, og en rekke nydelige og sterke dansescener. 
Lily-Rose 
Depp leverer en brukbar prestasjon og er absolutt venn med kamera, men hun utfører ikke dansescenene selv (det er det danseren Fanny Sage som gjør) noe som igjen er skuffende. 
",0
"Fikst om «fake»
Sannhet eller løgn, kunst eller kommers, dokumentar- eller fiksjonsfilm: 
Nå til dags er det sannelig ikke godt å vite hva man egentlig ser på. 

«Drib» 

I 2014 fikk «kunstneren» og «komikeren» Amir Asgharnejad, som er oppvokst i Kristiansand, mye oppmerksomhet for en serie YouTube-videoer hvor han tilsynelatende provoserte fram slåsskamper med tilfeldige folk på gata. 
Noen amerikanske reklameduster skjønte ikke at det hele var «fake», og hentet Amir til Los Angeles for å fronte en energidrikk med «edgy» profil. 
«DRIB» er rekonstruksjonen – eller kanskje dekonstruksjonen – av det som skjedde «over there». 

Og, ja, her kommer anførselstegnene tett. 
Filmen legger metanivå på metanivå og ingenting kan tas på «face value»: 
Amir spiller seg selv samtidig som han kommenterer handlingen, «dokumentariske» scener går i stå når skuespillerne begynner å le og en slem avslutningstekst gjør at vi i publikum blir sittende igjen med følelsen av å ha blitt grundig «trollet». 
Det er ganske fikst gjort, det hele. 

Noen sekvenser er riktig nok morsommere enn andre. 
Og som satire er «DRIB» kanskje mest egnet til å forvirre. 
Men sånn sett speiler filmen unektelig den absurd komplekse medievirkeligheten vi lever i. 
",1
"Fabelaktig og fargerik
Med nesten hele familien Oftebro representert, og Bjarte Hjelmeland som undulaten Kiki, er dette en fornøyelig film for hele familien. 

Richard storken 

Den foreldreløse spurven Richard vokser opp blant storker. 
Ingen har hatt hjerte til å fortelle ham at han egentlig er en spurv og ikke bare en ekstra liten stork, men da de skal trekke sørover for vinteren må de forlate ham. 
En spurv vil nemlig ikke overleve den lange flyturen. 

Men Richard har ikke tenkt til å la korte vinger hindre ham fra å være med familien sin, og det han mangler i størrelse tar han igjen med pågangsmot og kreative løsninger. 
I tillegg får han god hjelp av sine nye venner, den forvokste pygméugla Olga som har en usynlig venn, og undulaten Kiki som elsker diskomusikk. 
Sammen haiker de gjennom Europa med buss, tog og båt, og møter mange andre rare skapninger på veien, som skumle flaggermus og mafiakråker. 

Filmen, som er norskprodusert, hadde verdenspremiere under filmfestivalen i Berlin, var åpningsfilmen under Barnefilmfestivalen i Kristiansand, er tatt ut til Annecy-festivalen i Frankrike som går av stabelen i juni. 
Den er også forhåndssolgt til hundre land. 
Den er flott, fargerik, morsom, spennende og rørende. 
Animasjonen er fabelaktig, og de norske skuespillerne likeså. 
",1
"Spekulativ tåreperse
«The Shack» er basert på boka med samme navn av William P. Young, og retter seg spesielt mot et kristent publikum. 

«The Shack» 

Å lage en historie hvor du lar personene oppleve det verst tenkelige bare for å få fram budskapet om at Gud er til stede selv i de mørkeste stunder, blir for spekulativt for min del. 

Macks (Sam Worthington) yngste datter blir drept av en pedofil seriemorder. 
De finner ikke kroppen, men de finner den blodige kjolen hennes i en gammel hytte. 
Mack går inn i en dyp depresjon, men så en dag får han et mystisk brev om å møte i den gamle hytta. 
Der møter han en kvinne som sier hun er Gud (Octavia Spencer), hennes sønn (Jesus) og det vi må anta skal være Den hellige ånd. 
Sammen skal de vise ham veien ut av sorgen. 

Filmen stiller noen interessante spørsmål rundt tro og tvil, men svarene pakkes inn i klisjéfylt tåkeprat. 
Historien er ikke skrevet av en fagperson med noe faglig kompetanse på verken sorg eller traumatiske hendelser, men hevder likevel å sitte med fasiten på hva som er riktig å gjøre og føle i en sorgprosess. 
Budskapet oppleves som moraliserende og til tider provoserende. 
Filmen er for spesielt interesserte og for dem som trenger bekreftelse på egen tro, for andre er den lite interessant både innholdsmessig og filmteknisk. 
",0
"Frihet på tunisisk
I tilfelle du skulle lure: 
Jo da, det lages severdig film i Tunisia også. 

«Min arabiske vår» 

Hedi (Majd Mastoura) er 25, jobber som omreisende selger for Peugeot og har en yndig forlovede han snart skal gifte seg med. 
Men Hedi viser ingen entusiasme for verken det ene eller andre. 
Til det er han for kuet av forventningene til sin tradisjonsbundne mor. 
Sånn er det i hvert fall inntil han på en ørkesløs forretningsreise møter Rym (Rym Ben Messaoud), en moderne kvinne som ikke er redd for å ta for seg av det livet har å by på. 
Snart har Rym vekket frihetstrangen i den passive, innesluttede Hedi. 

Som filmens norske tittel antyder, er det nærliggende å se Hedis historie som en speiling av Tunisias nylige historie: 
En ny generasjon tar mot til seg og gjør opprør mot et regime de oppfatter som gammeldags og urettferdig. 
Det er ikke dermed sagt at «Min arabiske vår» er en film som bruker store ord. 
Tvert imot oppleves den – med sitt håndholdte kamera og sine troverdige skuespillere – uvanlig intim. 

Og et land og en kultur som på avstand antakelig virker fremmed for nordmenn flest, blir med ett ikke så vanskelig å forstå likevel. 
De er visst bare mennesker som ønsker å bestemme over sine egne liv der nede også. 
",1
"Sobert om krigens sår
En franskmann som legger blomster på graven til en tysk soldat, dét er bildet som oppsummerer dette stilfulle periodedramaet. 

«Frantz» 

Det er 1919, Europa slikker sine sår etter første verdenskrig og tyske Anna (spilt av karismatiske Paula Beer) og franske Antone (spilt av den høvelig mystiske Pierre Niney) sørger begge over den drepte soldaten Frantz. 
Men hvem er nå egentlig denne Antone? 
Og var ikke egentlig han og Frantz fiender? 

François Ozon («I de beste hjem», «Ung & vakker») er Frankrikes mest produktive og uforutsigbare filmskaper. 
I «Frantz» – som skal være løselig basert på en Ernst Lubitsch-film ved navn «Broken Lullaby» fra 1932 – får han vist seg fra sin mest estetisk tiltalende side: foto i svale gråtoner som i drømmer og tilbakeblikk får et anstrøk av farge, stadige referanser til poesi, musikk og et visst maleri av Édouard Manet. 
Og formen er nøye avstemt med et innhold som er rikt på både romantikk og mystikk. 

Historien står innimellom i fare for å tippe over i skillingsviseaktig melodrama – og kanskje, kanskje blir den litt vel omstendelig fortalt – men vendingene er likevel for mange og uforutsigbare til at «Frantz» noen gang blir mindre enn engasjerende. 
",1
"Vakker animasjon
«Your Name» er en ny romantisk animefilm fra den prisbelønte filmskaperen Makoto Shinkai. 

«Your Name» 

Mitsuha og Taki har aldri møtt hverandre, og lever veldig ulike liv. 
Hun bor på landet og lengter etter det spennende storbylivet i Tokyo. 
Han bor i storbyen, men har hele livet lengtet etter noe annet. 

Plutselig en dag våkner de opp i den andres kropp. 
Dette fortsetter over en lengre periode, og skaper naturlig nok en rekke utfordringer. 
Men hvorfor har sjelene deres byttet plass? 
Er det noe skjebnebestemt, eller kanskje det bare er en drøm? 

Filmen har hatt enorm suksess i Japan, og er en veldig vakkert laget animasjonsfilm, men ikke nødvendigvis for de yngste barna selv om den har aldersgrense 6 år. 
Både på grunn av innholdet, men også fordi den kun lanseres i originalversjon med japansk tale og norsk tekst. 

Det som trekker litt ned for min del, er at det til tider er veldig vanskelig å følge historien. 
Er de egentlig døde, hvem er i hvem sin kropp til enhver tid, og er de i fortida eller nåtida? 
Ikke alt er logisk, og ikke alt henger sammen, men legger du logikken til side er det absolutt en rørende og visuelt nydelig film. 
",1
"Andre runde galaktisk galskap
Si hva du vil om «Guardians of the Galaxy Vol. 
2», men du får i hvert fall mye film for pengene. 

«Guardians of the Galaxy Vol. 
2» 

«Guardians of the Galaxy» var 2014s hyggeligste overraskelse på superhelt- og science fiction-fronten. 
Mens andre sjangerfilmer bakset rundt i en hengemyr av pompøs selvhøytidelighet, var denne luringen frimodig nok til å ikke ta seg selv alvorlig i det hele tatt. 
Det gjør heldigvis ikke «Guardians of the Galaxy Vol. 
2» heller. 
Men overrasket er det neppe noen som vil bli denne gangen. 

Historien er nesten enda mindre interessant enn den var i eneren. 
Det har noe med faren til kjekkasen Quill (Chris Pratt) å gjøre – han dukker opp av intet, bor på en planet han har skapt selv, har det kledelige navnet Ego og blir spilt av selveste Kurt Russell – men dette er ikke filmer man ser for handlingens skyld. 
Det er humoren, karakterene og de interplanetariske herjingene som er greia. 

Og «Vol. 2» leverer bøttevis av alt: softrock fra 70-tallet og David Hasselhoff-referanser, kitschy scenografi og psykedeliske vibber, samt, ikke minst, en miniversjon av Groot som kommer til å smelte alle fan-hjerter. 
Og hvis denne oppsummeringen ikke sier deg noe, kommer du ikke til å skjønne stort av filmen heller. 
",1
"Kraftig fransk kost
Glem alt du har lest om depraverte studentinnvielsesritualer og russefester som kommer ute av kontroll. 
De er ingenting mot «Raw». 

«Raw» 

Når Justine begynner på veterinærhøyskolen, er hun uskylden selv. 
Hun har ikke engang smakt kjøtt eller hatt sex. 
Men i løpet av en serie stadig mer utspekulerte trakasserier fra de eldre studentene – som begynner med at ferskingene blir oversprøytet med rød guffe og tvunget til å spise rå kaninhjerter – oppdager Justine helt nye og dyriske sider ved seg selv: 
Ikke bare liker hun smaken av blod, hun kan rett og slett ikke få nok. 

Det er scener i «Raw» som kan få selv den mest hardbarkede skrekkfilmentuasiast til å se bort. 
Men det er noe mer enn bare sutting på avkappede fingerstumper som gjør opplevelsen så intens. 
Kanskje er det den gradvise avskallingen av sivilisasjon Justine går gjennom. 
Kanskje er det den iskalde måten kameraet dokumenterer prosessen på. 
Sikkert er det i hvert fall at spillefilmdebutant Julia Ducournau framviser en djervhet og intelligens som er altfor sjelden blant sjangerregissører. 

Og kan hende handler «Raw» til sjuende og sist mindre om frykt og ubehag enn den gjør om å bli voksen. 
Det gjør vondt når knopper brister, vet du. 
",1
"Krig og fred i klasserommet
«Fluefangeren» er en stilsikker debutfilm basert på en rasende god idé. 

«Fluefangeren» 

Dagen etter regjeringsvalget i Makedonia, preges en liten, landsens skole av frykt og usikkerhet. 
Elever fra ulike landsbyer står igjen som bitre fiender og lærere med feil partitilhørighet skal byttes ut. 
I et forsøk på å skape forsoning – og på den måten sikre sin egen jobb – setter en av lærerne i gang et eksperiment: 
Ingen av guttene i klassen hans får dra hjem før de alle er blitt venner. 

Det skal godt gjøres å se at «Fluefangeren» er en norsk produksjon. 
Ikke bare vil setting og språk være fremmed for de fleste av oss, men norsk-svensk-makedonske Izer Alius sin langfilmdebut har også noe våre hjemlige filmer pleier å styre unna: tydelig politisk brodd. 
Det lille dramaet som utspiller seg der inne i klasserommet er egentlig en speiling av det store som utspiller seg på utsiden. 

Og Alius får mye ut av sitt forførende enkle premiss. 
Noen scener vitner om upåklagelig komisk timing, andre om et velutviklet blikk for sosiale mekanismer. 
Også hjelper det selvsagt at skuespillerne er noen funn, alle som én. 
I det hele tatt: 
Det er sannelig ikke ofte man ser like originale, helstøpte og løfterike debutfilmer som denne. 
",1
"Poetisk og vakker
Terrence Malicks filmer er poetiske, vakre og av og til mer som performance-kunst. 

Song to Song 

For det er ikke alltid så lett å forstå alt som foregår. 
Hvor de er, og om det er i fortid eller nåtid, men det er alltid interessant. 
Malick har en egen stil som er lett gjenkjennelig, og han skaper en helt spesiell stemming. 

«Song to Song» minner veldig mye om Malicks forrige spillefilm «Knight of Cups», og har flere av de samme skuespillerne også. 
Men mens den forrige filmen fant sted blant de rike og pene i Los Angeles og Las Vegas, er «Song to Song» plassert i Austin Texas’ musikkindustri hvor vi møter artister som Patti Smith, Iggy Pop og Lykke Li. 

Cook (Michael Fassbender) er kongen på haugen involvert i de fleste avtaler og artister, og frister unge talenter med rikdom og berømmelse. 
Innvendig er han imidlertid ødelagt og råtten, og alle han berører blir skadet. 
Fay (Rooney Mara) er en av dem, men da hun møter BV (Ryan Gosling) begynner en liten spire av håp å vokse. 
Kanskje hun kan bli fri. 

Filmen handler om søken etter å føle noe ekte og føle at en virkelig er til stede i livet. 
Den er ikke for alle, litt som abstrakt kunst, men lar du deg flyte med i Malicks spesielle, drømmeaktige verden, får du en annerledes filmopplevelse som er både tankevekkende, rørende, og ikke minst vakker. 
",1
"En blodig suppe
«Lyst» er en av årets blodigste filmer, uten at det er noe pluss. 

«LYST» 

Ikke at det til tider ikke er ekkelt å se på, men filmen har så mange mangler og ting som skurrer at den aldri blir ordentlig skummel. 

På papiret ser det riktignok ut som om den besitter det en skrekkfilm skal ha. 
Historien handler om den svært vellykkede krimforfatteren Lisa Rostorp (Magdalena From Delis), som har vært offer for en brutal voldtekt i sin egen leilighet, ikke ulikt noe av det hun selv skildrer i bøkene sine. 
Hun har isolert seg i leiligheten, og den eneste kontakten hun har med omverdenen er stort sett gjennom psykiateren (Sondre Krogtoft). 
I pille- og alkoholrus sliter hun imidlertid med å skille hallusinasjoner fra virkelighet. 

Hovedproblemet med filmen er at den framstår som en amatørfilm laget på dugnad. 
En rik og berømt forfatter ville for eksempel aldri ha bodd i den stusslige, lille leiligheten, og både foto, lys og lyd er med på å forsterke det amatørmessige inntrykket. 

Første del av filmen framstår som en av de opplysningsfilmene mot pille- og alkoholmisbruk som vises i stedet for reklame i høytider, mens andre del utvikler seg til en dårlig slasherfilm. 
Alt i alt, smaker det som en blodig suppe kokt sammen på gutterommet. 
",0
"For de aller minste
Bamse, verdens sterkeste bjørn, er tilbake med alle sine venner, og denne gangen må de takle den griske Krøsus Sork. 

Bamse og heksens datter 

Sorks håndlangere har nemlig funnet ut at det ligger gull på bunnen av beverdammen, og for å få opp gullet vil han slippe ut alt vannet. 
Men gjør han det, vil hele landsbyen bli oversvømt. 

I tillegg møter vi den lille gaupejenta Lova for første gang. 
Hun er datter av en heks som tror at alle er slemme og vil dem vondt. 
Hun blir derfor lurt av Sork til å hjelpe ham, og det holder på å gå riktig galt. 
Heldigvis har alltid Bamse, Skallmann og de andre noen triks på lur. 

«Bamse og heksens datter» er den andre spillefilmen i rekken, og også denne gangen er det Christian Ryltenius som står for regien 

Filmen passer først og fremst for de aller minste. 
For de litt eldre barna vil den nok oppleves litt barnslig, spesielt med fortellerstemmen som leder historien framover og påpeker de mest selvfølgelige ting, og noe langtrukken selv om den bare varer rett over en time. 
Den er ikke så actionfylt og humorpakket som mange andre barnefilmer på markedet i dag, men den har likevel noe for seg og vekker nok nostalgien hos mange foreldre som har vokst opp med tegneserien og tv-serien siden den er tro mot de originale tegningene og karakterene. 
",1
"Døden i Køben
«Underverden» er et dypdykk ned i det Danmark du aldri ser i reklamebrosjyrene til Color Line. 

«Underverden» 

Helt fra første sekvens – som i én lang, pustberøvende kamerabevegelse fører oss fra høyt oppe i skyene ned til et kaotisk bankran midt i København – føles «Underverden» som noe spesielt. 
Det er ikke det at vi ikke har sett varianter av denne filmen før. 
«Underverden» har mange likheter med for eksempel «Pusher» (1996). 
Likevel, det er noe med bildet den tegner av det moderne Danmark som gjør at man blir sittende som på nåler i to timer. 

Zaid (Dar Salim) har foretatt den store klassereisen. 
Mens foreldrene, ifølge ham, har «sittet i sofaen i 30 år» og lillebroren henger i noen veldig farlige miljøer, er Zaid hjernekirurg med toppleilighet og gravid dansk kjæreste. 
Men når broren blir slått i hjel, tvinges Zaid til å oppsøke det han hele livet har prøvd å slippe unna: den kalde, harde, meningsløst brutale drabantbyen. 

Atmosfæren er ladet fra første stund. 
Voldsbruken skal etter hvert eskalere til deliriske høyder. 
Men mest av alt er det nok fordi den utspiller seg i en virkelighet som er gjenkjennelig fra vår egen, at «Underverden» oppleves så mye mer intens enn den jevne Hollywood-thriller. 
",1
"En naturopplevelse av en film
Mange ble grepet av det episke overlevelsesdramaet ""Pingvinenes marsj"" i 2005. 
12 år senere går kampen videre. 

Våre venner keiserpingvinene er blitt småbarnsforeldre siden sist, med alt det innebærer av strev for å holde poden mett og trygg. 
Og akkurat som forrige gang vil regissør Luc Jacquet ha oss til å tro at vi hele tiden følger den samme lille familien – ""Keiseren"" med make og unge – men antakelig lar vi oss lure av en lang rekke pingviner som ser helt like ut. 
Det er et helt legitimt dramaturgisk grep. 
En hver film trenger sine hovedpersoner. 

Bruken av følerisk musikk og svulstig fortellerstemme er derimot diskutabel. 
Jacquet hever seg heller ikke over å tillegge dyrene menneskelige følelser. 
Å se ""Pingvinenes marsj 2"" føles innimellom mer som å se en Disney-film – hvilket den sånn rent formelt også er – enn en naturdokumentar. 

Med sine sylskarpe drone- og undervannsbilder er toeren til gjengjeld kanskje enda flottere å se på enn forgjengeren. 
Og synet av ""Keiseren"" som stabber av sted gjennom det uendelige, alltid omskiftelige antarktiske isødet, drevet av en urdyp trang til å føre slekten videre, er et like godt bilde på selve eksistensen som noen film har klart å fange. 
",1
"Spektakulær action
Dominic Toretto (Vin Diesel) er på bryllupsreise med sin kjære Letty (Michelle Rodriguez), men de får ikke mange minuttene i paradis før helvete lokker. 

Djevelen kommer i Charlize Therons skikkelse, som den vakre, manipulerende og dødelige Cipher. 

Luke Hobbs (Dwayne Johnson), Letty og de andre i gjengen får et oppdrag av agent Nobody (Kurt Russell) og hans nye lærling (Scott Eastwood). 
De må finne Toretto, som tilsynelatende samarbeider med Cipher. 
De må også benytte seg av gamle fiender for å overvinne henne, men hvordan finner du et spøkelse? 
Filmen er full av tvister og overraskelser, så det er bare å henge med i svingene, og endelig er også en nordmann mer enn stiv veggpryd i en Hollywood-film. 
Kristofer Hivju har en sentral skurkerolle, og han er kjempekul. 

Filmen er proppet full av spektakulære actionsekvenser, til tider nesten litt i overkant. 
Filmserien har beveget seg langt fra det jordnære innholdet i starten med gatebilkjøring, til høyteknologisk agentvirksomhet og mye bruk av digitale spesialeffekter. 
Det er vel konsekvensen av å lage så mange filmer i en serie, men når det er sagt, selv om ikke det er min favoritt av de åtte, er det absolutt en underholdende film med mange morsomme og kreative scener som vil glede fansen. 
",1
"Ikke bare gøy på landet
Etter fjorårsfilmene ""Gøy på landet!"" og ""Gråtass gir gass"", vet vi sånn omtrent hva vi kan forvente av en ny Gråtass-film. 
Men denne gangen blir ikke alt bare kos og gøy. 

Gården til Gamlefar (Stein Winge) står i veien for fremskrittet. 
Det mener i hvert fall de to sleske byråkratene (Ingar Helge Gimle og Joachim Rafaelsen) som plutselig en dag dukker opp på tunet. 
Her skal det bygges motorvei, sier de. 
Hele gården må jevnes med jorden. 

Men hvordan skal det da gå med dem som bor der? 
Skal Gamlefar flytte på gamlehjem? 
Skal Grynet (Dagny Backer Johnsen) ta med seg alle dyrene på hybel? 
Og skal liksom Goggen (Jeppe Beck Laursen), som ikke ""vet hva menn i dress gjør engang"", få seg jobb i byen? 
Nei, her må noen komme opp med en lur plan. 
Og det må vel bli lille Gustav (Elias Søvold-Simonsen) og traktoren Gråtass, det da. 

Handlingen i ""Gråtass redder gården"" er sant å si både tynn og søkt. 
Men akkurat som de to foregående filmene blir denne reddet av god komikk – først og fremst ved kløna Goggen og den snakkesalige frisøren Edith (Hege Schøyen) – og de mange artige detaljene. 
Og små kinogjengere trenger ikke å bekymre seg: 
Allerede tittelen røper jo at det kommer til å gå bra til slutt. 
",1
"Den fortapte sønn vender tilbake
Mange trær kom til skade under innspillingen av denne filmen. 

Anders kunne ha vært en karakter fra en av sangene til Stein Torleif Bjella. 
Utslått og tufs dukker han opp i hjembygda etter mange år i byen. 
Med seg har han en nyinnkjøpt øks og et ønske om å få være i fred. 
Men Anders har også en slekt som til stadighet – av grunner det skal ta tid før vi får vite om – prøver å få ham involvert i andre ting enn formålsløs hugging av trær. 

Regissør og manusforfatter Jorunn Myklebust Syversen, som spillefilmdebuterer med ""Hoggeren"", har laget en film som hele tiden sirkler rundt den egentlige historien. 
I én lang, ordløs scene synes Anders å ville begrave hodet i mosen som om han var en struts, i en mer pratsom en får fetteren hans legge ut i det vide og brede om aloe vera. 
Men hva Anders egentlig bærer på, får vi aldri mer enn små hint om. 

Til tross for at ""Hoggeren"" ikke kan sies å være helt forløst, har Syversen – godt hjulpet av bygdefolket som spiller bygdefolk og Anders Baasmo Christensen som spiller Anders – likevel klart å fange noe som føles sannferdig. 
Bildet av mannen som ikke kan eller vil snakke, men som innbitt hugger løs på farens vedskog: 
Det er noe der, noe veldig norsk. 
",1
"Forbudte følelser på Island
Til å handle om det samme som et utall andre filmer før den – utforskning av seksualitet i trange bygdesamfunn – oppleves ""Hjartasteinn"" overraskende fresh. 

Thór og Kristján er bestekamerater. 
Men det ligger også noe mer der. 
Når de to knuffer og lekeslåss, slik unggutter over hele verden gjør, er det akkurat som om det skal tippe over i noe annet og mer kjærlig. 
Samtidig har Thór en flørt gående med Beta. 
Og fra bak lukkede dører følger bygdedyret med. 

Denne islandske festivalfavoritten skildrer overgangen fra barndom til voksenliv med større troverdighet enn de fleste sammenlignbare filmer. 
Det er i grunnen bare å krysse av for gjenkjennelige – og gjerne ubehagelige – situasjoner: å bli tatt på fersken av en nådeløs storesøster, å få et glimt inn i de voksnes hemmelige verden, å ta sjansen på noe man egentlig vet vil straffe seg. 
Og hele veien utspiller de røffe hverdagsskildringene seg mot et bakteppe av vakker arktisk natur. 

""Hjartasteinn"" står stadig i fare for å tippe over i melodrama – mot slutten må den nok også sies å gjøre det – men fint skuespill og de sanselige bildene til norske Sturla Bradth Grøvlen (""En natt i Berlin"") sikrer at den aldri blir mindre enn engasjerende. 
",1
"Animasjon for liten og for stor
""Løvetannbarn"" er noe så sjeldent som en veldig søt film om veldig triste ting. 
Også er den aldeles nydelig animert. 

I følge Internett er ""løvetannbarn"" et begrep man bruker om barn og unge som klarer seg gjennom oppveksten på tross av nesten umulige oppvekstforhold. 
Isak, som helst vil bli kalt ""Løken"", er et slikt barn. 
Etter at moren hans dør, må han flytte på barnehjem. 
Der møter han andre som er i lignende situasjoner. 
Omsorgssvikt, død og sorg er bare toppen av isfjellet. 

Likevel er ikke denne fransk-sveitsiske Oscar-kandidaten en film å bli lei seg av. 
Den handler, som tittelen antyder, om noen som klarer seg. 

Den er også et eksempel på at gammeldags ""stop motion""-animasjon – samme teknikk som blir brukt i de nye ""Flåklypa""-filmene – godt kan være den mest uttrykksfulle formen for film av dem alle. 
""Løken"" har blått hår, er tynn som en piperenser og trenger bare å lee på et øyenbryn for at vi skal forstå hva han føler. 

Og ""Løvetannbarn"" undervurderer ikke verken store eller små. 
Fortellingen er enkel uten å bli banal og alt det vonde balanseres med en subtil form for humor. 
I det hele tatt: 
Det er ikke ofte én time og seks minutter lange filmer oppleves like rike som denne. 
",1
"Når pensjonister blir bankranere
Det er ikke ofte filmer om folk i 80-årene serverer like gode argumenter for å begå alvorlige lovbrudd som ""Going in Style"". 

Etter et langt liv som trofaste arbeidstakere og bankkunder, opplever tre gamle kamerater at pensjonen deres blir tatt fra dem med et pennestrøk. 
At gubbene – som er ekstra enkle å heie på fordi de blir spilt av hedersmennene Morgan Freeman, Alan Arkin og Michael Caine – bestemmer seg for å rane sin egen bank, virker i grunnen bare rett og rimelig. 

Fint lite i denne filmen er egnet til å overraske. 
Dels er den en variant av den klassiske kuppfilmen, dels er den en variant av den like klassiske ""buddy""-komedien og dels er den et godmodig skråblikk på det å bli gammel. 
Og de tre tidligere Oscar-vinnerne i hovedrollene gjør ingenting de ikke har gjort utallige ganger før: 
Freeman (79) er han milde og kloke, Arkin (83) er han grinete og sarkastiske, Caine (84) er han skarpe og veldig britiske. 

Men selv om ""Going in Style"" forløper like forutsigbart som et besøk hos bestemor, skal det likevel godt gjøres å ikke både humre og bli litegrann varm om hjertet av den. 
Og den deilig rampete, nesten anarkistiske undertonen føles selvsagt helt på sin plass i disse tider. 
",1
"En fest for sansene
«Kammerpiken» pirrer sansene, men ikke alt er like behagelig, og overraskelsene er mange. 

Park Chan-wook («Old Boy», «Lady Vengeance») har nemlig laget et erotisk drama som spiller på mange strenger, som kjærlighet, intriger, hat, hevn, sex og sadisme, og det gjøres med humor og glimt i øyet. 

Filmen er adaptert fra romanen «Renkesmed» av Sarah Waters, og handlingen er flyttet fra England i viktoriatiden til Korea tidlig på 1930-tallet, da landet var under japansk styre. 
En som utgir seg for å være greve har hørt om en vakker og svært rik adelsjente, som bor sammen med onkelen. 
Han lager en plan for å gifte seg med kvinnen, få henne innlagt på mentalsykehus, og så ta hele formuen hennes. 

Han betaler en ung, kvinnelig lommetyv for å jobbe som kammerpike for adelskvinnen, og på den måten gi ham bedre tilgang på henne. 
Men ting går absolutt ikke som planlagt, og det er ikke alltid like lett å følge med på hvem som lurer hvem, og hele tiden må de passe seg for den syke, sadistiske onkelen. 
Filmen har en sitrende nerve, og er slående vakker visuelt. 
I tillegg er det et intrikat og spennende plott, og selv om den varer i nesten to og en halv time, blir det aldri langtrukkent eller kjedelig. 
",1
"Underholdende grøss
«Get Out» har tatt kritikere og kinopublikum med storm i USA, siden premieren på Sundance i januar. 

Nå er det tid for norgespremiere, og liker du grøssersjangeren er det bare å glede seg. 
Fotografen Chris Washington (Daniel Kaluuya) er lykkelig forelsket i kjæresten Rose (Allison Williams). 
Da hun inviterer ham med hjem for å møte foreldrene hennes, blir han bekymret for at de ikke vil like ham på grunn av han er afroamerikansk. 

Rose lover at han har ingenting å frykte, mens kompisen Rod (LilRel Howery) er mer skeptisk. 
Vel fremme får også Chris bange anelser, spesielt da familien til Rose har to afroamerikanere som jobber for dem som oppfører seg veldig merkelig, nesten som roboter. 
Filmen er en av de bedre skrekkfilmene, eller grøsserne jeg har sett. 
Den er ikke nødvendigvis den ekleste, eller skumleste, men den er både underholdene, smart skrevet og den evner å være noe mer enn bare et kjapt gys. 

Skuespiller og komiker Jordan Peeles regidebut er ganske så feilfri. 
Han har også skrevet manuset, og har klart på en elegant måte å flette inn litt tankevekkende samfunnskritikk uten å miste underholdningsverdien. 
Den appellerer også til publikum utenfor grøssernes indre sirkel, ved å bruke humor som letter stemningen akkurat når du trenger det som mest. 
",1
"Morsomt for store og små
«The Boss Baby» fra DreamWorks Animation forklarer en gang for alle hvor babyene kommer fra. 

Og det er ikke fra storken. 
De kommer faktisk med taxi, rett fra babyfabrikken Baby Corp. 
Og den babyen som en dag ankommer sjuåringen Tims hus, går med dress og bærer på en stresskoffert. 

Tim mistenker at dette ikke er en vanlig baby, og begynner å spionere på ham. 
En kveld hører han babyen snakke med voksenstemme på telefonen, og finner ut at babyen egentlig er en hemmelig agent sendt fra Baby Corp. 
Det er ikke bare, bare å få en ny lillebror, og han prøver så godt han kan å bli kvitt ham. 
Det skal imidlertid vise seg å bli vanskeligere enn han trodde. 
Babyen har mer enn ett triks i ermet. 

Til tider oppleves filmen noe heseblesende, men den har likevel mange morsomme øyeblikk for både store og små. 
Plottet er en artig vri på hvordan en gutt som har hatt foreldrene helt for seg selv i flere år, opplever få en skrikete og krevende liten baby i huset. 
Dette er ikke DreamWorks på sitt aller beste, men det er absolutt underholdende. 
Har du store nok barn vil jeg anbefale å se originalversjonen på engelsk med Alec Baldwin som babyen. 
Han tilfører rollen det lille ekstra, men Johan Golden funker helt greit i den norske versjonen også. 
",1
"Inspirerende fra virkeligheten
«A United Kingdom» er basert på en sann kjærlighetshistorie som inspirerte hele verden. 

Seretse Khama (David Oyelowo) gikk på skole i London på slutten av 40-tallet for å forberede seg til å ta over som konge i hjemlandet Bechuanaland, som i dag er Botswana. 
I London blir han hodestups forelsket i engelske Ruth Williams (Rosamund Pike), og de to trosser familiene, tradisjoner, raseskiller, den britiske kolonimakten og nabolandet Sør-Afrika som er i ferd med å innføre Apartheid, da de gifter seg i 1948. 

Bechuanaland var et såkalt protektorat. 
De hadde overlatt deler av sin suverenitet mot at britene skulle beskytte dem mot Sør-Afrika. 
Dette medførte at den britiske regjeringen kunne forvise Khama fra sitt eget land, og de nygifte som da også ventet barn måtte kjempe for både kjærligheten til hverandre og for likestilling, likeverd og demokrati. 
Khama ble landets aller første folkevalgte statsminister i 1965. 

Filmen er både velspilt og vellaget. 
Denne kunne blitt fortalt med enda mer lidenskap og manuset kunne med fordel hatt en bedre dramaturgisk oppbygging, men jeg synes likevel den unike, rørende og inspirerende historien blir godt tatt vare på av den prisvinnende regissøren Amma Asante («Belle»). 
",1
"En liten film om store ting
Barnas og de voksnes verdener kolliderer i denne bittersøte, lille historien fra et rolig hjørne av New York. 

Little Men 

13-åringene Jake (Theo Taplitz) og Tony (Michael Barbieri) blir venner i samme øyeblikk som sistnevnte får øye på førstnevntes tegninger. 
Jake er av den forsiktige typen. 
Tony har all verdens selvtillit. 
Men sammen bonder de over TV-spill og en drøm om å komme inn på kunstskolen LaGuardia. 
Haken er at Jakes foreldre ser seg nødt til å skru opp husleien der moren til Tony driver det lille skredderiet sitt. 

Til tross for en hverdagslig tone, berører ""Little Men"" en hel mengde forskjellige temaer: kunst og ambisjoner, familie og vennskap, penger og lojalitet, kulturkollisjoner og gentrifisering. 
Først og fremst handler den likevel om hvor sårbare unge mennesker kan være i møte med voksenlivets realiteter. 

Kanskje blir selve historien hakket for puslete til at ""Little Men"" gjør sånn ordentlig dypt inntrykk. 
Men filmen har mange fine, velspilte scener – undertegnede likte spesielt godt den fornøyelige mellom Tony og dramalæreren hans, samt en rørende samtale Jake har med faren sin (Greg Kinnear) helt mot slutten – som gjør at den aldri føles som mindre enn vel anvendt tid. 
",1
"Vidunderlige nye 3D-verden
""Ghost in the Shell"" er filmen som får ""Blade Runner"" (1982) og ""The Matrix"" (1999) til å virke akkurat så gamle som de er. 

Ghost in the Shell 

En mulig fremtid i et fiktivt Asia: 
Kyborgen Major (Scarlett Johansson) er myndighetens beste våpen i kampen mot en terrorist som kan hacke seg rett inn i hodet på folk. 
Men for Major selv handler jakten like mye om å finne sin egen identitet. 
Det er ensomt å være en minneløs menneskehjerne i en kunstig kropp. 

Actionsekvensene i ""Ghost in the Shell"", som er en amerikansk ""live action""-versjon av de japanske manga-tegneseriene og anime-filmene med samme tittel, er korte, eksplosive og tilfredsstillende. 
Det er likevel alt det andre som hever den over drøsset av CGI-baserte mastodontproduksjoner fra Hollywood: fremstillingen av fremtidsbyen som en psykedelisk jungel av flimrende 3D-animert reklame og beskrivelsen av mennesker som mister seg selv i en verden hvor virkeligheten ikke lenger er noe man kan stole på. 

De fleste science fiction-filmer lagt til fremtiden sier til syvende og sist mest om tiden de er laget i. 
""Ghost in the Shell"", derimot, handler om en tid vi er på full fart inn i. 
Og den tiden ser ut til å bli fascinerende og skremmende i like monn. 
",1
"Kulene flyr, og blodet spruter
En våpenhandel går fryktelig galt, når alle plutselig vender seg mot hverandre. 

Free Fire 

I Boston i 1978 møtes to gjenger i et forlatt varehus for å gjennomføre en ulovlig våpenhandel. 
På den ene siden står IRA-medlemmene Chris (Cillian Murphy) og Frank (Michael Smiley), og et par hjelpeløse medhjelpere. 
Ved deres side står også den litt mystiske Justine (Brie Larson). 

Den ukonvensjonelle gjengen skal kjøpe våpen av sørafrikanske Vernon (Sharlto Chopley) og hans partner. 
De to har også med seg et par udugelige medhjelpere, og som en slags mellommann har de engasjert Ord (Armie Hammer). 
Kanskje ikke overraskende at ting ikke går helt etter planen, og ender i tidenes skytefest. 

Den britiske regissøren og manusforfatteren, Ben Wheatley, leverer en film tydelig inspirert av filmer som «Reservoir Dogs» og «Lock, Stock and Two Smoking Barrels», men selv om det er flere gode elementer når den ikke helt opp. 

Det som gjør de filmene så gode er jo ikke all volden, og antall kuler avfyrt, men selve plottet og de fargerike karakterene. 
I «Free Fire» blir karakterene for endimensjonale, plottet forutsigbart, og dialogen, selv om det er et par kongekommentarer innimellom, litt kunstig og stiv. 
Filmen er likevel severdig hvis du er fan av sjangeren. 
",0
"Fargerik og actionfylt
Smurfene er tilbake med et nytt actionfylt, og denne gangen, helanimert eventyr. 

Smurfene: 
Den hemmelige landsbyen 

I «Smurfene: 
Den hemmelige landsbyen» er det Smurfeline som er i hovedfokus. 
Alle de andre har én egenskap som definerer dem, som Klønesmurf, Heftigsmurf og Brillesmurf. 
Smurfeline har ikke det og det får henne til å føle seg utenfor, både som smurf og som eneste jente. 

En dag snubler hun imidlertid over tidenes oppdagelse, som kommer til å endre hele smurfehistorien for alltid. 
Problemet er bare at oppdagelsen er inne i den forbudte skogen, og at den onde trollmannen Gargamel også er på sporet. 
Heldigvis har hun verdens beste venner som hjelper henne med hva som helst, hvor som helst. 

Filmen er svært fargerik og byr på vellaget animasjon akkompagnert med lett, fengende musikk. 
Det trekker også opp at filmen har en feministisk undertone og fremstiller Smurfeline som både smart og modig. 
Den blir imidlertid for lite nyskapende, og slutten er en smule for spekulativ til å føre filmen helt til topps. 
Lett og grei underholdning som ikke setter de dypeste spor, men som akkurat er underholdende nok til at Sony Pictures Animations og Columbia Pictures kan rettferdiggjøre nok en film fra smurfenes univers. 
Tør vi håpe på litt mer originalitet og dybde neste gang? 
",1
"Berømmelsens bakside
«Æresborgeren» tar opp interessante temaer som berømmelsens bakside, og gjør det med en god dose svart humor. 

Æresborgeren 

Daniel Mantovani (Oscar Martínez) er en suksessfull forfatter, som har fått den gjeveste av alle litterære utmerkelser, Nobelprisen i Litteratur. 
Ikke at han egentlig var så begeistret for prisen. 
I alle fall ikke for selve seremonien. 

Han lever alene i et stort hus i Barcelona, og takker stort sett nei til alle henvendelser og invitasjoner han får, men da det kommer en invitasjon fra hjembyen i Argentina om å motta utmerkelsen som Æresborger, takker han ja. 
Da han først ankommer blir han møtt som en helt, men etter hvert oppdager han at ikke alle har vært like begeistret for skildringene i bøkene hans av hjembyen og dens innbyggere. 

Regiduoen Gaston Duprat og Mariano Cohn har en rekke kritikerroste og prisbelønte filmer bak seg. 
«Æresborgeren» viser hvordan berømmelse gjør at folk føler de kjenner kjendisene og forventer ting av dem som ofte er urimelige. 
Filmen tar også opp interessante ting rundt kulturpolitikk, og kunst som yrke. 
Den tar også opp det aktuelle temaet rundt virkelighet og fiksjon i litteraturen. 
Til tider blir den noe langtrukken, men alt i alt, en underholdende film for det voksne publikummet. 
",1
"Rar, rarere, helt absurd
«Mysteriet i Slack Bay» er til nå den rareste og mest absurde filmen jeg har sett, men det betyr ikke at den var dårlig. 

Mysteriet i Slack Bay 

Ingen i filmen er tilnærmet normale. 
Fra den rike familien, Van Peteghem, som bor i sin villa med utsikt over hele det idylliske feriestedet Slack Bay, og driver med både incest og innavl, til den lokale familien, Brufort, som sanker østers, hjelper rike turister å komme tørrskodd over sundet, for så drepe enkelte av dem og spise dem til middag. 

Politietterforskerne Machin og Malfoy, som prøver å finne ut hva som har skjedd med de savnede turistene, er også et kapittel for seg. 
Machin er svært overvektig, og i tillegg knirker kroppen hans i protest mens han velter seg rundt på stranden på jakt etter spor. 

Regissør og manusforfatter Bruno Dumont, var fram til 2014 kjent for bekmørke dramafilmer og et stort navn i kunstfilmverdenen, men etter det mange mener er et komediemesterverk «P'tit Quinquin», har han begynt å blande det mørke med det komiske med et aldri så lite kunstnerisk filter på det hele. 
Det er som å se abstrakt kunst bli til, penselstrøk etter penselstrøk. 
Noen ganger er det uendelig vakkert og andre ganger helt uforståelig, men det er aldri kjedelig, og du har garantert ikke sett det før. 
",1
"Underlivshumor og motorsykler
Av og til er underlivshumor ganske underholdende. 
Spesielt når det er Dax Shepard og Michael Peña som leverer vitsene. 

Chips – Crazy Patrol 

USA 2016 

Enkelte av oss har kanskje sett den originale serien med Erik Estrada og Larry Wilcox som trafikkpolitibetjentene Frank «Ponch» Poncherello og Jon Baker, som filmen er basert på. 
Serien var veldig populær på 70- og 80-tallet i USA, men for de fleste nordmenn vil nok disse karakterene være nokså ukjente. 

DAX Shepard har manus og regi, og spiller selv rollen som Jon Baker. 
Og det er absolutt en underholdende komedie, med mer enn ett fniseverdig øyeblikk og noen kule motorsykkelscener. 
Filmen er verken nyskapende, revolusjonerende, eller hysterisk morsom, men den leverer det den skal og det som er forventet. 
Så liker du typiske amerikanske komedier, vil du digge denne. 
Ønsker du derimot mer intelligent, eller mørkere humor, vil nok denne oppleves litt for lett. 

DAX Shepard og Michael Peña har god kjemi, og er med på å heve totalinntrykket. 
Vincent D'Onofrio er alltid et kjærkomment tilskudd i hvilken som helst film, men dette er nok ikke hans mest krevende prestasjon. 
Han bringer likevel en ekstra dimensjon til skurkerollen som er sårt tiltrengt. 
Alt i alt, lett underholdning med en rekke morsomme øyeblikk, og et par veldig pinlige. 
",1
"Røsker i hjerterøttene
«Kjempen» er en nydelig, liten film om veldig store følelser. 

«Kjempen» 

Manusforfatter og regissør Johannes Nyholms spillefilmdebut er en sterk fortelling om det å være annerledes. 
Rikard (Christian Andrén) ble født kortvokst, autistisk og med misdannelser i ansiktet. 
Moren taklet det dårlig, gikk inn i en psykose og Rikard ble tatt fra henne. 

30 år seinere er hans største ønske å gjenforenes med mora, og å vinne det nordiske mesterskapet i boulespillet petanque. 
Men mora lever isolert i en leilighet med kun en papegøye som selskap. 
Hun slipper ikke engang inn hjemmehjelpen. 
Heldigvis har Rikard en bestevenn som støtter ham i tykt og tynt. 
Roland (Johan Kylén) er også fast bestemt på at de skal ta hjem trofeet, og sammen virker det som om de to kan klare det umulige. 

Filmen er like annerledes som Rikard, og det tar litt tid å komme helt inn i Nyholms filmatiske univers. 
Men når du først er der vil du ikke dra. 
I starten minner den om en dokumentar i form og utseende, men så får vi et innblikk i Rikards indre liv og hvordan fantasilandskapet hans gir farge og mening til en ellers grå og trist hverdag. 
Dette er også med på å gi en større forståelse av hvordan det er å være Rikard, og det røsker godt i hjerterøttene mer enn én gang. 
",1
"Gammelt monster i ny innpakning
«Life» er verken den beste eller verste filmen som har rappet ideene sine fra «Alien». 
Men den er blant dem som har rappet mest. 

«Life» 

En romstasjon har fått noe ekstraordinært ombord: jordprøven fra Mars som inneholder det første ugjendrivelige beviset på at det finnes liv også andre steder enn på Jorden. 
Til å begynne med er alt pur vitenskapelig fryd. 
Så begynner organismen å vokse. 
Så viser den seg å være farlig. 
Og til sist, vel, tror du ikke at utysket klarer å rømme? 

Derfra er det bare å krysse av for likheter med Ridley Scotts 1979-klassiker. 
Selvforsvar med flammekaster: 
Check. 
Fluktforsøk i romkapsel: 
Check. 
Astronauter som stryker med én etter én (Jake Gyllenhaal, Rebecca Ferguson og Ryan Reynolds er blant dem som kanskje eller kanskje ikke klarer seg): 
Check. 
Og jammen ser ikke Calvin, som skapningen blir døpt, også ut som «Alien»-monsteret krysset med en stueplante og en blekksprut. 

Den svenske regissøren Daniel Espinosa («Snabba cash») har et godt lag med skuespillerne og det visuelle, dét skal han ha, men for en spenningsfilm er det mildt sagt problematisk at seeren hele tiden kan forutse handlingen. 
Unntaket er den siste twisten i plottet. 
Den kommer faktisk ganske overraskende. 
",0
"Drømmere, originaler og bitte små hester
«Oskars Amerika» slår et varmt, nordnorsk slag for verdien av vennskap og det å fortelle sannheten. 

«Oskars Amerika» 

10 år gamle Oskar (spilt av Odin Eikre med en fin blanding av sårbarhet og trass) har en ugrei sommer. 
Mens mamma (Marie Blokhus) er på reise i Amerika, må han være hos sin grinete bestefar (en Bjørn Sundquist som spiser koteletter til alle måltider og grer seg med spytt på fingrene). 
Sammen med den lokale originalen Levi (Jørgen Langhelle), som har med seg ponnien sin over alt, legger Oskar en plan for å ro over havet til mamma. 

I tillegg til å skjemme oss bort med vakre bilder fra Vesterålen, er spillefilmdebutant Torfinn Iversen påpasselig med å aldri undervurdere sin breie målgruppe. 
Tvert imot gir han oss stadig noe nytt å gruble på: 
Hva er det bestefar holder på med nede i kjelleren? 
Hvorfor måtte mamma reise helt til Amerika for å søke jobb? 
Og hva er det egentlig de to prøver å holde skjult for Oskar? 
Riktig engasjerende er det. 

Helt lytefri er filmen ikke. 
Det forblir underlig uklart hvilket tiår den foregår i og det må litt juks til for at plottet skal gå opp. 
Likevel: 
En fin, fantasifull historie fortalt med stødig hånd, er det ikke akkurat det vi går på kino for å oppleve? 
",1
"Gøy med superkrefter
«Power Rangers» viser at det å redde Jorden fra utslettelse ikke trenger å være så himla høytidelig. 

«Power Rangers» 

Historien er en sånn man kunne sverget på å ha hørt før. 
Fem high school-outsidere – veldig politisk korrekt sammensatt både etnisk og kjønnsmessig – snubler over en utenomjordisk farkost som gir dem superkrefter. 
Snart skal det vise seg at gjengen er utvalgt til å redde Jorden fra en urgammel trussel. 

Det beste med «Power Rangers», som er et forsøk på å gjenopplive en gammel TV- og filmmerkevare, er at den ikke tar seg selv veldig høytidelig. 
Etter de siste årenes utallige grimme tenåringsdystopier (type «The Hunger Games» og «The Maze Runner») og pretensiøse superheltepos (type «X-Men» og «Batman»), føles det befriende å se unge mennesker som faktisk synes det er gøy å bli sendt ut på eventyr med overnaturlige krefter. 
Og, ved nærmere ettertanke, er ikke det sånn de fleste ville ha reagert? 

Fjorårets store TV-overraskelse, den på mange måter beslektede «Stranger Things», hadde mer sjarm og et sterkere «sense of wonder». 
«Power Rangers» lykkes likevel med det den prøver på: 
Å få verden til å virke som et litt mer spennende og litt mer rettferdig sted i et par timer. 
",1
"Disney på sitt beste
Når Disney er gode, er de virkelig gode. 
«Skjønnheten og Udyret» var akkurat like magisk som jeg håpet på. 

«Skjønnheten og Udyret» 

Historien om vakre og modige Belle og det forheksede Udyret, har vært en av mine favoritter innen Disney-universet siden animasjonsfilmen kom i 1991. 
Mye på grunn av de rare og morsomme karakterene som bor i Udyrets slott, og jeg var skeptisk til om den nye realfilmen ville innfri den samme magien og humoren. 

Det trengte jeg ikke å frykte. 
På mange måter byr den nye filmen på enda mer humor, spesielt gjennom karakterene Gaston (Luke Evans) og LeFou (Josh Gad). 
Sistnevntes utforsking av homofile følelser er også et nytt og forfriskende element, som gjør historien oppdatert og mer relevant. 
Det samme gjør også en av de andre karakterene som finner ut at han liker å kle seg i dameklær. 
Tommel opp for Disney. 

Regissør Bill Condon, som blant annet står bak filmer som «The Twilight Saga: 
Breaking Dawn - Part 1 og 2», har virkelig gjenskapt følelsen fra den opprinnelige filmen, og det er akkurat så mye magi, musikk, farger, kjærlighet, spenning og klisserier som en forventer og håper på. 
Enkelte scener er ganske dramatiske og mørke, så det er ikke for de helt minste, men ellers er det en underholdende perle for hele familien. 
Og har du et forhold til originalen, vil du ikke bli skuffet. 
",1
"Mørkt om lidenskap
Heldigvis får vi servert filmer som ikke er laget i Hollywood også, for mange av dem er skikkelig gode. 
Som den polske filmen «United States of Love». 

«United States of Love» 

Filmen er laget av den spennende filmskaperen, Tomasz Wasilewski, og handler om fire kvinner i en kort periode i 1990 etter Sovjets tilbaketog. 
Omgitt av grå betong, under en grå himmel, lengter kvinnene etter lidenskap, kjærlighet og noe mer ut av livet. 

De har fått sine aller første smakebiter av friheten og vesten gjennom musikk, aerobic-trening, jeans og Fanta, men de føler seg likevel ensomme og isolerte. 
Agata bor sammen med mannen og tenåringsdattera, men sikler i smug på den lokale presten. 
Iza er rektor på skolen og har hatt et hemmelig forhold til en gift mann i seks år. 
Da konen hans dør, og han likevel ikke vil ha henne, rakner det for henne. 
Renata har bodd alene i mange år. 
Da hun får sparken fra skolen, legger hun en plan for å nærme seg en av de andre lærerne, Marzena, som hun har ønsket kontakt med lenge. 

Marzena på sin side drømmer om å bli oppdaget som fotomodell, og inviterer en fotograf hjem i leiligheten, men det går ikke helt som forventet. 
Jeg vil ikke røpe for mye, men det er interessant, mørkt, overraskende og ikke minst velspilt. 
",1
"Barskinger i isen
I «Ishavsblod: 
De siste selfangerne» blir vi med på skuta Havsels kanskje siste tur til Vestisen. 

«Ishavsblod: 
De siste selfangerne» 

Etter 200 år med norsk selfangst, kuttet regjeringen subsidiene i 2015. 
Noen få klarte likevel ikke helt å legge hakapiken på hylla, så under streng og erfaren ledelse av kaptein Bjørne Kvernmo og styrmann Espen Brandal, legger Havsel ut på nok en tur. 

Filmskaperne Trude Berge Ottersen og Gry Elisabeth Mortensen (Koko Film) har vært med på den lange reisen og resultatet er en frisk og interessant film, som blant annet høstet lovord både på den internasjonale premiere på IDFA i Amsterdam, og på den nordiske premieren under Tromsø Internasjonale Filmfestival. 

Filmen er en klar hyllest til selfangerne, og med filmens musikk forsterkes inntrykket av at de er ishavets cowboyer. 
Selve jakten og avlivningen av selene vises også på en nedtonet måte, hvor blant annet slagene med hakapiken er gjort uklare. 

Jeg kunne ønske at de i alle fall var innom hvorfor selfangst har blitt så kontroversielt og hatet verden over, og hva selfangerne selv mener om det. 
Jeg savner også litt mer fakta. 
Økonomi, etterspørsel, betydningen for lokalbefolkningen, og hvilke konsekvenser, hvis noen, det får at selfangsten nå legges ned. 
Men alt i alt, er filmen vellaget og underholdende. 
",1
"Bombene i Boston
«Patriots Day» gir et troverdig bilde av det som skjedde da Boston Marathon ble bombet 15. april 2013. 
Likevel er det noe som mangler. 

«Patriots Day» 

For tredje gang samarbeider regissør Peter Berg og skuespiller Mark Wahlberg om å filmatisere virkelige hendelser. 
Og akkurat som i «Lone Survivor» (2013) og «Deepwater Horizon» (2016), viser de seg i «Patriots Day» gode til å skildre ordinære mennesker i ekstraordinære omstendigheter. 

Formen er nok en gang noe nær dokumentarisk. 
Kamera er liksom bare der mens en håndfull bostonitter gjør seg klare for folkefesten, og det er fremdeles bare der når bombene går av midt blant dem. 
Og i filmens intense, thrilleraktige andre halvdel er vi tett på terroristene i det de raser gjennom byen med politiet i hælene. 

J.K. Simmons («Whiplash») sin stoiske politisjef og Khandi Alexander («Treme») sin beinharde avhørsleder eier lerretet i samme øyeblikk som de dukker opp. 
Til gjengjeld mister betjent Wahlberg oss når han mot slutten holder en alt for svulstig monolog. 

Og Berg prøver ikke engang å forklare hvorfor alt dette skjedde. 
De to amerikansk-tsjetsjenske brødrene som sto bak udåden, blir dessverre aldri mer enn noen håpløse Beavis & Butthead-jihadister for oss. 
",1
"De usynlige blant oss
På sitt stillferdige vis pirker «Kvinne, ukjent» i vår felles dårlige samvittighet. 

«Kvinne, ukjent» 

En time etter at hun har stengt praksisen for kvelden, ringer det på hos den unge legen Jenny (Adèle Haenel). 
Hun velger å ikke åpne. 
Dagen etter kommer politiet. 
De forteller at kvinnen på døra – sannsynligvis en papirløs, afrikansk prostituert – er blitt funnet drept. 
Hun er død fordi Jenny ikke åpnet. 

De belgiske Dardenne-brødrene («To dager, en natt») har i flere tiår nå laget strengt naturalistiske filmer om tilstanden i det moderne Europa. 
«Kvinne, ukjent» kan med litt velvilje kalles en detektivhistorie – Jenny starter sin egen etterforskning av saken, og skal etter hvert havne i noen ganske farlige situasjoner – men handler til sjuende og sist om avgrunnen som eksisterer mellom de som har alt og de som ikke har noe. 
Et menneske som den prostituerte kvinnen kan forsvinne uten å etterlate seg så mye som et navn. 

Filmen er så subtil i uttrykket at en stakkar hopper i kinosetet bare en av skuespillerne plutselig hever stemmen. 
Og det er ikke fritt for at den kan oppleves monoton. 
Samtidig skal det godt gjøres å se «Kvinne, ukjent» uten å gjøre seg noen refleksjoner om ens egen plass i verden. 
",1
"Tilbake til 1979
Sex og rus, kunst og punk, familie og frigjøring: 
«Moderne kvinner» handler om veldig mye mer enn bare moderne kvinner. 

«Moderne kvinner» 

Santa Barbara, California, 1979. 
Alenemoren Dorothea (Annette Bening) og hennes tenåringssønn Jamie (Lucas Jade Zumann) pleide å være verdens beste venner, men nå har de begynt å vokse fra hverandre. 
Derfor ber Dorothea husvennene Abbie (Greta Gerwig) og Julie (Elle Fanning) – henholdsvis punker med kunstnerambisjoner og bestevenninne som tilsynelatende kan tenke seg å ligge med alle unntatt Jamie – om å hjelpe henne med oppdragelsen. 

«Moderne kvinner» er en uvanlig innholdsrik film. 
Dels handler den om å bli voksen, dels handler den om å bli gammel og dels handler den om en tid da mange av fellesskapets verdier var i ferd med å bli forkastet. 
Sånn kan det ha seg at vi får se en strålende opplagt Annette Bening (58) danse til Talking Heads og Black Flag, mens pur unge Lucas Jade Zumann, stakkar, må finne ut av alt fra røyking til den kvinnelige orgasmens mysterier. 
Tankene går uvegerlig til klassiske 70-tallsskildringer som «Tilsammans» og «Almost Famous». 

Varm, vittig og, ikke minst, velspilt som den er, står «Moderne kvinner» knapt tilbake for noen av dem. 
",1
"Varme og humor
Er det barnearbeid eller hobby når barn helt nedi femårsalderen skjærer torsketunger? 

Filmskaper Solveig Melkeraaen og hennes søster var selv ivrige torsketungeskjærere i oppveksten, og gjennom niesen Ylva (9) får vi et innblikk i en lang tradisjon som er svært viktig i enkelte deler av landet. 
Og det som gjør det ekstra interessant er at Ylva står midt mellom kulturer og tradisjoner, og kontrastene blir derfor tydeligere. 

Oslo-jenta reiser på besøk til mormor og morfar og kompisen Tobias ytterst i havgapet i Vesterålen, for å lære å skjære torsketunger. 
I kofferten ligger gullskjørtet, bare sånn i tilfellet. 
Hjemme i Oslo danser hun ballett og henger ut med «onkel» Tshawe. 
Overgangen til det kalde, fuktige fiskemottaket er derfor ganske stor, og hun vegrer seg litt i starten. 
Men etter hvert mestrer hun tungeskjæringen med glans. 

Filmen er varm, har masse humor og fine samtaler om alt fra å gjøre ting en er redd for, til hvordan det er å være skilsmissebarn. 
Den gir et nostalgisk blikk på tradisjonen, og er ikke en objektiv fremstilling. 
Om det er noen som er kritisk til at så unge barn står i flere timer og jobber med skarpe kniver, vites ikke. 
Men de barna vi ser virker fornøyde og får godt betalt for innsatsen. 
Nok til å kjøpe både båt og kaniner. 
",1
"Sterk Oscar-vinner
«En handelsreisende» vant prisen for beste manus og beste mannlige hovedrolle i Cannes, og Oscar for beste fremmedspråklige film. 

Den iranske manusforfatteren og regissøren, Asghar Farhadi, møtte imidlertid ikke opp på Oscar-utdelingen i protest mot Trumps innreiseforbud. 
Det var filmskaperens andre Oscar. 
I 2012 vant han for «Nader og Simin - et brudd». 

I «En handelsreisende» møter vi Emad og Rana. 
Ekteparet spiller i Arthur Millers teaterstykke «Death of a Salesman» på kveldstid, mens Emad jobber som lærer på dagtid. 
Plutselig en natt må de evakuere fra der de bor, og havner i en ny leilighet hvor den forrige leieboeren har levd et utsvevende liv med mange menn/kunder. 
Dette får uante og forferdelige konsekvenser for ekteparet. 
En kveld blir Rana overfalt i dusjen av en av disse mennene. 

Filmens aller største styrke er skuespillerne som er helt fantastiske. 
I tillegg er det interessant å følge Emads jakt på hevn, og hvordan denne besettelsen bare fører ekteparet lengre fra hverandre. 
Det er også tankevekkende og sterkt å se hva som skjer når de endelig står ansikt til ansikt med Ranas overfallsmann. 
Filmen gir oss innblikk i en annen verden enn den vi lever i, men tar likevel opp helt universelle følelser. 
",1
"Mye spesialeffekter
Siden den første filmen «King Kong» i 1933, har det blitt laget en rekke filmer om kjempegorillaen. 
Denne gangen reiser de til der han kommer fra. 

Skull Island er en øy som ligger skjult av mystiske stormer, og den finnes ikke på noe kart. 
En gruppe forskere ledet av Bill Randa (John Goodman) vil utforske den mystiske øya, og får med seg en gruppe mennesker bestående blant annet av et militærkompani ledet av oberstløytnant Packard (Samuel L. Jackson), en krigsfotograf (Brie Larsson) og en tidligere britisk agent (Tom Hiddleston). 
Det tar imidlertid ikke lang tid før de skjønner at forskerne leter etter noe helt spesielt på øya, noe farlig. 

Filmen bruker litt lang tid på å komme ordentlig i gang, noe som er unødvendig for det er ikke verdens mest kompliserte plott. 
Filmens styrke er spenningen og mystikken som bygges opp rundt øya og de som bor der, og filmen har også mye bra spesialeffekter. 
Svakheten er at det blir noe langdrygt og du må være fan av sjangeren for å nyte filmen. 

Karakterene blir for endimensjonale til å være interessante, og derfor handler det mest om store monstre og spesialeffekter. 
Liker du filmer som «Jurassic Park»-filmene, vil du garantert like denne også. 
Hvis ikke bør du styre unna. 
Men alt i alt, et ganske underholdende actioneventyr. 
",1
"Tøffe damer i oppskriftsmessig film
De tøffe, ukonvensjonelle damene i ""Hidden Figures"" hadde fortjent en tøffere, mer ukonvensjonell film. 

""Hidden Figures"" forteller om en liten flik av historien som vil være ukjent for de aller fleste, den om de svarte kvinnene som spilte en avgjørende rolle i det amerikanske romfartsprogrammets barndom. 

Å være yrkeskvinne i USA tidlig på 1960-tallet var sikkert tøft nok. 
Hvis du i tillegg var svart, måtte hverdagen være noe nær uutholdelig. 
De tre hovedpersonene i ""Hidden Figures"" – Katherine Johnson (Taraji P. Henson), Dorothy Vaughn (Octavia Spencer) og Mary Jackson (Janelle Monáe) – er alle briljante matematikere med jobb hos NASA, men de får ikke engang bruke samme toalett som sine hvite kolleger. 

Dette er det blitt en varm, men svært oppskriftsmessig film av. 
Du kan se hvert eneste store klump-i-halsen-øyeblikk komme på lang vei, og typetegningene er så tydelige at de nærmer seg det karikerte: 
Kirsten Dunst er kontorets isdronning, Jim Parsons er den kjipe fyren på nabopulten og Kevin Costner er sjefen som skal vise seg å være ålreit, tross alt. 

""Hidden Figures"" er en sånn film du bare vet kommer til å ende med en montasje av livene til virkelighetens Katherine, Dorothy og Mary. 
",0
"Kule kids til fjells
""Nye"" Karsten og Petra er i grunnen veldig like ""gamle"" Karsten og Petra. 

Norsk barnefilms store ""franchise"" de siste årene har gjennomgått en fornyelse. 
Elias Søvold-Simonsen og Nora Amundsen er blitt for gamle til å spille 5-åringer, og har derfor overlatt hovedrollene til Oliver Dahl og Alba Ørbeck-Nilssen. 
Men ingen grunn til bekymring: 
Karsten og Petra er fortsatt verdens søteste og greieste bestevenner. 

Denne gangen drar de og familiene deres på fjelltur. 
Masse moro står på programmet – hundeslede, kanopadling, overnatting i lavvo og skumle historier rundt leirbålet – og innimellom får vi alle lære litt om fjellvettregler og kunsten å finne riktig vei også. 

Det eneste skåret i gleden er at mammaen til Petra (Janne Formoe) ikke har noen kjæreste. 
Men kanskje kan våre ansvarsfulle små helter ordne det slik at hun blir forelsket i turguiden Aksel (Jeppe Beck Laursen)? 

Karsten og Petra-filmene er og blir familieunderholdning av aller tryggeste sort. 
I denne verdenen er det ingen konflikt som ikke lar seg løse med en prat og en klem. 
Og når vi i film nummer 5 får en dose sunt norsk friluftsliv på kjøpet, er det all grunn til å tro at vi har med nok en publikumsvinner å gjøre. 
",1
"""Skam"" på oldemors tid
Hva kan få en ung jente til å fornekte navnet sitt og hele kulturen hun kommer fra? 

Søsterens begravelse får frem minnene hos Christina. 
Plutselig er det 60–70 år tidligere og hun er Ella Marja igjen. 
Ella Marja vokste opp blant reindriftssamer på vidda, men ville heller bo i hus, gå i kjole og studere på universitetet. 
Og hun oppga hele identiteten sin for å komme dit. 

Denne fortellingen fra 1930-tallets Sverige – et land hvor rasebiologer reiste rundt og tok mål av skallene til samiske barn – kunne antakelig like gjerne ha vært lagt til Norge. 
De fine skildringene av sanselige erfaringer er med på å gjøre tiden levende for oss: 
Ella Marja som lukter på lærerinnens kjole, Ella Marja som ser seg selv med sminke for første gang, Ella Marja som hviler hodet mot brystet til rikmannsgutten Niklas. 
Det er også i slike sekvenser skuespillerdebutanten Lene Cecilia Sparrok, som har noen usedvanlig våkne og intelligente øyne, virkelig får vist hva som bor i henne. 

""Sameblod"" nærmer seg ofte skillingsvisens trøstesløse elendighetsbeskrivelser, men er for nøktern i stilen til noen gang å tippe helt over. 
Store deler av tiden kommer du til å sitte med en klump i halsen enten du vil eller ikke. 
",1
"En mutert western
En gang i tiden pleide superhelter å være ukomplisert, fargerik underholdning myntet på barn. 
""Logan: 
The Wolverine"" er alt annet enn det. 

Lenge etter at X-Men er historie, fører Logan (Hugh Jackman) og professor Xavier (Patrick Stewart) en stusselig tilværelse ved grensen til Mexico et sted. 
Logan er grå, halt og drikkfeldig. 
Xavier blir stort sett holdt dopet ned. 
Men så dukker en helt ny mutant opp – lille, livsfarlige Laura (Dafne Keen) – og i hælene har hun noen veldig skumle typer. 

""Logan: The Wolverine"" er en superheltfilm i småskalaformat. 
Store deler av tiden kunne den faktisk ha vært en western. 
Ingen går i kostymer, alt er støvete og skittent og regissør James Mangold bruker mer tid på karakterutvikling enn dataanimert destruksjon. 
Men når actionscenene først braker løs, holder han til gjengjeld ingenting tilbake. 
Logan får kjørt de gufne klørne sine gjennom hodet på minst et dusin slemminger. 

Mangold smører tykt på med melodramaet også. 
Men selv i sine svulstigste øyeblikk holdes filmen flytende av gode skuespillere – inkludert 12 år gamle Dafne Keen, som har et fascinerende intenst uttrykk – og fiffige detaljer som at den kanskje aller slemmeste slemmingen heter Donald. 
",1
"Tro, håp og lidelse
På overflaten er det ikke lett å se at ""Silence"" er laget av samme regissør som sto bak ""Mafiabrødre"" og ""The Wolf of Wall Street"". 

Martin Scorseses mest eksplisitt religiøse film siden ""Jesu siste fristelse"" (1988), tar oss med helt tilbake til 1640. 
Da reiser to unge jesuittiske prester (Andrew Garfield og Adam Driver) til Japan for å finne sin gamle lærer (Liam Neeson). 
Ingen har hørt fra ham på flere år, og det er grunn til å frykte det verste. 
Kristne blir på denne tiden utsatt for brutale forfølgelser fra landets buddhistiske regime. 

Det er mye å beundre ved ""Silence"". 
Ikke minst er den en nytelse rent visuelt. 
Scorsese skildrer alt fra teologiske samtaler til grusomme overgrep med samme nøkterne eleganse. 
I tillegg er det klasse over skuespillet. 
Garfield har akkurat den rette innbittheten for en rolle som antar stadig mer Kristus-aktig karakter, og det gjør godt å se Neeson i noe mer ambisiøst enn actionfilmene han ellers bruker tiden sin på. 

Til syvende og sist er dette likevel en film om troens kraft. 
Og til tross for alle gode intensjoner – og en spilletid på nærmere tre timer – klarer ""Silence"" aldri å besvare det store spørsmålet: 
Hvorfor er Jesus verdt å lide og dø for? 
",1
"En intetsigende protest
Margreth Olins nye film «Barndom» er ment som en protest til politikerne. 
Det måtte jeg Google for å skjønne. 

«Barndom» 

Margreth Olin har laget sterke filmer som «Engelen» og «De andre», hvor en ikke er i tvil om hva hun ønsker å si, og hva som på en måte er agendaen. 
I hennes nye film har hun fulgt 1–7 åringene i Aurora barnehage på Nesodden gjennom et helt år, men meningen med filmen er mer diffus. 
Noe annet enn en koselig film som viser barn som stort sett har det greit i barnehagen, foruten enkelte konflikter og frustrasjoner, sa den meg ikke så mye. 

Så hvem er egentlig filmen myntet på? 
Jeg måtte Google det, og fant et intervju som filmskaperen gjorde med Dagsavisen i desember i fjor, hvor hun uttalte at det er en film hun har ønsket å lage siden hun selv sluttet i barnehagen, og at den er ment som en protest mot politikere som ikke forstår at lek er læring. 

Dette kommer som sagt ikke godt nok fram, og med en lengde på 1 time og 29 minutter, blir det lenge å se på barn som leker uten at tankene svirrer andre steder. 
Jeg lurer for eksempel på hvor store forskjeller det er fra Steiner-barnehager (som den hun har valgt å følge) til kommunale barnehager. 
At søte barn blir vakkert filmet mens de leker i idylliske omgivelser, blir dessverre intetsigende. 
",0
"Fransk stjernelag
«Det er bare verdens undergang» vant juryens Grand Prix i Cannes og ble nominert til Gullpalmen. 

«Det er bare verdens undergang» 

Den franskcanadiske regissøren, Xavier Dolan, har med sine unge 27 år, allerede rukket å lage en rekke kritikerroste og prisvinnende filmer som «Mamma» (2014), og som en liten «fun fact» regisserte han også Adeles musikkvideo til «Hello». 

Hans nyeste film handler om forfatteren Louis (Gaspard Ulliel, «Hannibal Rising»), som drar tilbake til hjembyen og familien som han ikke har sett på 12 år. 
Han skal fortelle dem at han er døende, men det skal vise seg vanskeligere enn han trodde. 
Vi får aldri helt svar på hvorfor han ikke har ønsket kontakt med familien på så lang tid, for det er helt tydelig at han er glad i dem, og de i ham, og hjemkomsten setter mye følelser i sving hos dem alle. 

På rollelista står det ene stjernenavnet etter det andre, som Gullpalme-vinner Léa Seydoux 
(«Blå er den varmeste fargen»), Oscar-vinner Marion Cotillard («La vie en rose») og Vincent Cassel («Black Swan»), og prestasjonene deres er virkelig enestående. 
Vi er hele tiden tett på ansiktene deres, og de mest hjerteskjærende scenene er når øynene snakker i stedet for munnen. 
En rørende film om å kunne være seg selv sammen med familien, og hvor lite vi kanskje vet om våre aller nærmeste. 
",1
"Provoserende og uforutsigbar
Fra regissøren til «Basic Instinct» kommer det en ny thriller, hvor ingenting er som det virker. 

«Elle» 

Den nederlandske filmskaperen, Paul Verhoeven, har laget veldig varierte filmer i både innhold og språk siden hans første film i 1971. 
Flere av filmene har blitt møtt med protester og misforståelser, og filmene hans kan oppfattes som provoserende. 
«Elle» har også absolutt sine provoserende øyeblikk, blant annet rundt voldtekt og sex. 

Filmen er basert på romanen «Oh» av Philippe Djian, og er Verhoevens første franskspråklige film. 
Den handler om forretningskvinnen Michèle Leblanc (Isabelle Huppert), som blir voldtatt i sitt eget hjem av en ukjent mann med finlandshette. 
Uten å røpe for mye, tar hun loven i egne hender og begynner å jakte på overgriperen som driver og sender henne meldinger. 
Kanskje er det noen hun kjenner? 
Og hvem leker egentlig med hvem? 

Isabelle Huppert vant Golden Globe og ble Oscar-nominert for rolletolkningen, og filmen vant Golden Globe for beste utenlandske film. 
Og det er nettopp den komplekse kvinnelige karakteren som er filmens drivkraft. 
Selv etter at filmen er over sitter du ikke med alle svarene, og Verhoeven lar det være igjen mye rom for tolkning. 
Og det eneste du vet helt sikkert, er at ting ikke er som du tror. 
",1
"Kvinne for sitt hjem
«Aquarius» slår et slag for den sterke, trassige, godt voksne kvinnen. 

«Aquarius» 

Dona Clara er den siste beboeren i det som en gang var et finere leilighetskompleks. 
Nå gjør en pågående eiendomsutvikler alt han kan for å få ut henne også. 
Men Dona er fast bestemt på å bli værende i hjemmet sitt til den dagen hun dør. 
Hele identiteten hennes er tross alt knyttet opp mot dette stedet. 
Det er her hun lever ut sine daglige rutiner, det er her hun har alle sine gode og dårlige minner, det er her hun drikker sin vin og danser til gamle vinylplater. 

Denne brasilianske filmen handler om noe så universelt som å ha et sted å kalle hjem. 
Det man vil huske den for, er nok likevel karakteren Dona. 
I Sônia Bragas 66 år gamle skikkelse – en del sikkert vil huske henne fra 1985-filmatiseringen av «Edderkoppkvinnens kyss» – er Dona Clara en stilig og stolt kvinne med et varmt smil og et fast blikk. 
Og hun oppleves aldri som mindre enn et helt og levende menneske. 

«Aquarius» hadde ganske sikkert tålt å bli kuttet med en halv time eller så. 
Samtidig er det lett å falle inn i filmens naturlige, uanstrengte rytme og ganske enkelt umulig å ikke bli engasjert i Donas historie. 
Finalen er dessuten vel verdt å vente på. 
",1
"Noen helt vanlige terrorister
«Nocturama» behandler et vår tids mest betente temaer på en måte mange nok vil oppfatte som problematisk. 
Men uansett hva du måtte mene, er det en tankevekkende film. 

«Nocturama» 

Det eneste som kunne ha vært verre for Frankrike enn nok et islamistisk terrorangrep, måtte være et terrorangrep utført av franskmenn. 
I «Nocturama» følger vi en gruppe på åtte–ni unge kvinner og menn før, under og etter et spektakulært bombeattentat de gjennomfører midt i hjertet av Paris. 
Det springende punktet er at filmen aldri forklarer hvorfor disse tilsynelatende helt gjennomsnittlige ungdommene begår den fryktelige ugjerningen. 

«Det var nødvendig,» bemerker en av dem mens han ser på en nyhetssending fra eksplosjonen. 
En annen virker overbevist om at det han har gjort vil sikre ham en plass i himmelen. 
Men ingen i gruppa later egentlig til å være drevet av noen form for ideologi eller religion. 
Og etter hvert som de ubesvarte spørsmålene bare fortsetter å hope seg opp – og kameraet ikke gjør annet enn å registrere det som skjer i glidende, estetisk svært tiltalende bevegelser – blir «Nocturama» en stadig mer fasinerende og urovekkende filmopplevelse. 

Antakelig kommer du til å tenke en god del på den etterpå også. 
",1
"Rørende om far og sønn
Regissør og manusforfatter Arild Andresen fra Kristiansand, er tilbake med en ny, sterk film. 

«Hjertestart» 

Han har tidligere levert filmer som «Kompani Orheim», «Keeper’n til Liverpool» og den Emmy-nominerte serien «Gutta boys», som alle er historier fortalt gjennom barneøyne. 
I «Hjertestart» handler det også om barn, men fra et mer voksent perspektiv. 

Kjetil (Kristoffer Joner) og kona Camilla (Ellen Dorrit Petersen) adopterte Daniel (Kristoffer Bech) fra Colombia, og for en bitte liten stund var lykken komplett. 
Men så dør Camilla i en ulykke, og den lille familien faller helt fra hverandre. 
Kjetil sliter med å forholde seg til den lille gutten, og tenker mye på at Daniel ville hatt det mye bedre et annet sted. 
Han tar derfor med seg den seks år gamle adoptivsønnen tilbake til Colombia, for å spore opp hans biologiske mor. 

Filmen forteller en sterk historie om kjærlighet, sorg, savn og familie. 
Gjennom Kjetil stilles mange interessante spørsmål, som om det er lettere for kvinner å skape bånd til et barn som ikke er deres biologisk, og hva som egentlig skaper en familie. 
Filmen peker også på interessante aspekter rundt adopsjon. 
Men først og fremst er det en sterk, rørende og godt fortalt historie. 
",1
"Svingende Oscar-favoritt
Når en film har vunnet sju Golden Globes og er nominert til 14 Oscar-priser, blir forventningene skyhøye. 

«La La Land» 

Stort sett lever «La La Land» opp til forventningene. 
Filmen er en hyllest til gamle Hollywood-filmer, og skuespillerne måtte også forberede seg som de gjorde da. 
Det var danse- og musikkundervisning i flere måneder, og ja, det er Ryan Gosling som spiller i alle pianoscenene. 
Siden regissøren ville ha alt i en takning, kunne de ikke trikse det til. 

Sebastian (Ryan Gosling) har én eneste misjon – å redde jazzmusikken fra å dø ut. 
Mias (Emma Stone) største drøm er å bli skuespiller, men etter seks år med avslag begynner hun å miste motet. 

Sebastian på sin side sliter med å holde på drømmen om å starte en egen jazzklubb, da han får fast spillejobb for et kjent band. 
Drømmene som en gang trakk dem mot hverandre, truer plutselig med å skille dem. 

Selv om koloritten, stemningen og mye av innholdet er «gamle» Hollywood, har manusforfatter og regissør Damien Chazelle («Whiplash») absolutt klart å gjøre den aktuell i dag også. 
Kjernehistorien handler om å følge sine drømmer, og hvor høy pris man av og til må betale for å nå dem. 
En vakker, underholdende, og til tider rørende film, og er du fan av musikaler vil den falle ekstra godt i smak. 
",1
"Hjernedødt og meningsløst
Skal du styre unna én film i år, er det absolutt denne. 

Fist Fight 

Strickland (Ice Cube) og Campbell (Charlie Day) er to veldig forskjellige lærere, som havner i en disputt. 
Strickland mener konflikten må løses gjennom en slåsskamp etter skoletid. 
Campbell prøver derimot å unngå dette for enhver pris, og gjør mye rart for å slippe unna. 
I tillegg er det store nedskjæringer på gang, så jobben hans henger i en tynn tråd, hans gravide kone er tre dager over termin, og han skal delta i datteras talentshow. 

Charlie Day roper seg gjennom hele filmen med sin kroniske utestemme, og f-ordet ytres minimum én gang per setning. 
Jeg mistet tellingen etter de to første minuttene. 
Vitsene blir ikke morsommere ved å avslutte dem med et banneord, og det hele framstår som veldig spekulativt og myntet på den unge publikumsgruppa som fniser hvis de hører ordet penis. 

Mot slutten av filmen prøver de å rettferdiggjøre det hjernedøde innholdet, og later som om det er et slags oppgjør mot skoleledelsen og mobbere, noe som egentlig bare gjør det hele verre. 
Stereotypiene er mange og lavmålet kjenner ingen grenser, fra den sinte, svarte mannen, til den overivrige, kvinnelige studieveilederen som sikler etter ungguttene. 
Uoriginalt og veldig lite morsomt. 
",0
"20 år eldre og like kloke
«Trainspotting» (1996) var ikke en film som trengte en oppfølger. 
Men når det først skulle være, er ikke «T2» den verste den kunne ha fått. 

""T2 Trainspotting"" 

20 år etter at han stakk av med pengene til kompisgjengen, kommer Renton (Ewan McGregor) tilbake til Edinburgh. 
Der finner han at Spud (Ewen Bremner) fremdeles går på heroin, at Sick Boy (Jonny Lee Miller) lever av å utpresse horekunder og at voldsmannen Begbie (Robert Carlyle) er på rømmen. 
Renton finner også at de fire har mye uoppgjort seg imellom. 

Mens originalfilmen fanget en liten flik av 90-tallets tidsånd – den kom jo midt under «Cool Britannia» og alt det der – kunne oppfølgeren vanskelig bli annet enn en nostalgiøvelse. 
Så er da også «T2 Trainspotting» full av flashbacks til gamle dager, soundtracket består for en stor del av de samme låtene om igjen og den klassiske «Choose Life»-monologen kommer i ny og oppdatert versjon. 
«Du er som en turist i din egen ungdom,» sier Sick Boy til Renton her et sted. 
Omtrent sånn føles det for oss som ser på også. 

Det er ikke dermed sagt at gjensynet med gjengen ikke har underholdningsverdi. 
Det er bare litt vemodig at ungdommelig fandenivoldskhet langt på vei har måttet vike plassen for Viagra-vitser. 
",1
"Uskummel busemann
Skrekkfilmer er poppis for tiden. 
Noen annen grunn til at en så dårlig film som «The Bye Bye Man» blir satt opp på norsk kino, er vanskelig å se. 

«The Bye Bye Man» 

Premisset ligner ikke så lite på det i «It Follows» (2014): 
En slags demonaktig figur – filmen klarer aldri å forklare akkurat hva han skal være for noe – dukker opp for å drepe deg hvis du så mye som tenker eller sier navnet hans. 
Men mens «It Follows» hadde stil, intelligens og originalitet, begynner «The Bye Bye Man» å rakne så snart den korte, gufne prologen er over. 

Skuespillerne evner aldri å gi liv til karakterene sine. 
Regien forvirrer ofte like mye som den forklarer. 
Flesteparten av scenene har vi sett før i andre tenåringssskrekkiser. 
Og Adjøss-mannen selv ser mest av alt ut som bassisten i et Dimmu Borgir-coverband, mens bikkja hans – demoner kan tydeligvis også ha kjæledyr – ser rett og slett ut som en billig dataanimasjon. 
I sum blir dette, som du kanskje aner, aldri veldig skummelt. 

Det er så det gjør lite grann vondt når Faye Dunaway plutselig dukker opp inni der et sted. 
Alle vet at det er vanskelig for kvinner å bli gamle i Hollywood, men hvem skulle ha trodd at det går så dårlig med «Bonnie & Clyde»- og «Chinatown»-legenden? 
",0
"Gotisk godteri
Uhyggelige gamle slott, mørke familiehemmeligheter, mystiske unge piker og ondsinnede leger med tysk aksent: 
Ingen skal beskylde «A Cure for Wellness» for å spare på det gotiske godteriet. 

«A Cure for Wellness» 

Forretningsmannen Lockhart (Dane DeHaan) blir sendt til de sveitsiske alpene for å hente hjem en utbrent eldre kollega. 
Men kollegaen ønsker slett ikke å forlate sanatoriet han har lagt seg inn på, og stedets creepy direktør (Jason Isaacs) ser gjerne at også Lockhart blir værende en stund. 
Som det heter i sangen: 
«Du kan sjekke ut når du vil, men du kan aldri dra.» 

Gore Verbinski, regissøren bak «The Ring» (2002) og «Pirates of the Caribbean»-filmene (2003–2007), er ikke redd for å smøre tykt på. 
Og kanskje behandler han dette grunnleggende tøvete B-filmmaterialet med større alvor enn det fortjener. 
Han mangler glimtet i øyet Martin Scorsese hadde da han laget den ikke helt ulike «Shutter Island» (2010). 
Men, søren heller, «A Cure for Wellness» er en skrekkfilm med stil. 

Visuelt er den griselekker og det er en stor befrielse å slippe de evinnelige «bø!»-effektene. 
Og for vår tålmodighet blir vi belønnet med en finale som er så over toppen at man ikke kan annet enn å le og grøsse om hverandre. 
",1
"Modigere enn gutta
Ikke engang hardbarka sjømenn er modigere enn 15 år gamle Sasha, som vil gjøre alt for å finne bestefaren sin. 

«Eventyr i Arktis» 

Bestefaren, som var en kjent polfarer og forsker, forsvant under en ekspedisjon til Nordpolen, og Sasha tror alle leter etter skipet hans på feil sted. 
Ingen vil høre på henne, og hun bestemmer seg derfor for å rømme fra sine trygge omgivelser som rikmannsdatter i St. Petersburg for å finne bestefaren, hennes store helt og forbilde. 

Foreldrene er bare opptatte av at hun skal gifte seg inn i aristokratiet, men Sasha har helt andre planer for livet sitt. 
Og selv om hun er vokst opp blant antikke vaser og skinnende juveler, er hun ikke redd for å ta i et tak, eller å få litt skitt under neglene. 

Filmen har nydelig, vakker, med enkel animasjon som passer historien. 
Den er både spennende og rørende, men uten å være for sentimental. 

Sasha er en sterk og modig, ung jente som tør å stole på sin egen magefølelse. 
Hun prøver ikke å være noen andre enn seg selv, og hun bruker sine egne styrker for å oppnå sine mål. 
De andre karakterene har også flere lag, og gir dybde til fortellingen. 

Filmen har en noe dyster stemning til tider, så den passer ikke for de aller minste barna. 
Men for dem som ønsker en motpol til de store Disney-produksjonene, er dette en riktig godbit. 
",1
"Et fengslende portrett
«Jackie» forteller historien om John F. Kennedys attentat fra Jackie Kennedys perspektiv. 

«Jackie» 

Attentatet på president John F. Kennedy fortsetter å engasjere folk den dag i dag, og flere filmer og serier er laget om både attentatet og om Kennedy-familien. 
For med unntak av Obama-familien, har Det hvite hus aldri huset et mer stilsikkert og populært par. 
Jackie Kennedy ble raskt et stilikon som fremdeles designere og andre blir inspirert av, og prøver å kopiere. 

Filmen får også fram hennes enorme styrke, og hvordan hun hele tiden var bevisst på sin rolle. 
Fra avgjørelsen om å gå med den rosa drakten dekket i ektemannens blod foran kameraene for å vise grusomhetene av hva som hadde skjedd, til å regissere presidentens begravelse ned til minste detalj for å sikre hans ettermæle. 

Filmen er delvis basert på Theodore H. Whites Life Magazine-intervju, som han gjorde med Jackie i Kennedy-familiens hus i Hyannis Port, Massachusetts. 
Enken ønsket å fortelle om den grusomme hendelsen, som fant sted 22. november 1963, på sin måte. 
Hun var kompromissløs og mye mer enn armpynt, og Natalie Portman får virkelig fram førstedamens mange lag. 
Ikke minst har hun klart å gjenskape hennes svært særegne måte å snakke på. 
Et fengslende og sterkt portrett. 
",1
"Korrupsjon i Romania
Gullpalme-vinneren Cristian Mungiu er tilbake med nok en prisvinnende film. 

«Den store prøven» 

Romeo (Adrian Titieni) er en lege som bor i en liten by i Romania. 
Ekteskapet med Magda (Lia Bugnar), skranter veldig, men de har bestemt seg for at han skal bo hjemme til dattera Eliza (Maria-Victoria Dragus) flytter hjemmefra. 
Mens han venter, er han stadig innom elskerinnen sin, men forholdet er kanskje ikke så hemmelig som han tror. 

Så begynner ting å skje. 
Noen kaster en stein gjennom vinduet, Eliza blir overfalt på vei til skolen og noen kaster en stein gjennom bilruta. 
Dette skaper problemer på flere områder, men verst av alt går det utover Eliza som snart har eksamen, og er avhengig av gode karakterer for å få stipendet sitt til Cambridge i England. 
Romeo vil bare det beste for dattera sin, og hans en gang idealistiske holdning og ønske om å gjøre en forskjell i landet sitt, er for lengst borte. 
Igjen er drømmen om å skape et bedre liv for dattera, og moralen hans blir satt kraftig på prøve. 

Filmen gir et spennende innblikk i et land som er fullstendig gjennomsyret av korrupsjon, og hva det gjør med menneskene som bor der. 
Filmens lengde trekker imidlertid ned helhetsinntrykket. 
Den oppleves ofte langtrukken, og kunne med fordel vært strammere redigert. 
",1
"Unge helter, gammel oppskrift
Etter tre sesonger på NRK Super, takler Nora, Simen og Lars overgangen til det store lerretet uten alt for alvorlige problemer. 

«Trio – Jakten på Olavsskrinet» 

Det er klart at hver generasjon skal ha sine Hardy-gutter og -jenter. 
Og siden vi tross alt lever i 2017, er det klart at historiene om dem må låne fra Dan Brown og at teknologien må spille en viktig rolle. 
I så måte skuffer da «Jakten på Olavsskrinet!» heller ikke. 

Som tittelen antyder, blir våre tre unge, rettskafne og handlekraftige helter blandet inn et kappløp om å finne det mystiske skrinet til Olav den hellige. 
Motstanderen deres er en skurk av den klassiske Bond-skolen. 
Hun har eksotisk aksent og katt på fanget og det hele. 
Jakten går gjennom stor deler av Norge. 
Folk blir kidnappet. 
Krypter blir utforsket. 
Koder blir knekt. 
Og i det hele tatt: 
Én time og 17 minutter blir effektivt gjort unna. 

I likhet med de gamle Hardy-bøkene har disse Trio-historiene noe litt mekanisk over seg. 
Nå er det på sett og vis greit å holde seg til oppskriften i slike serier – et sted skal jo målgruppa bli kjent med klisjeene – men bare lite grann mer humor og fortellermessig overskudd hadde neppe skadet. 
«Jakten på Olavsskrinet» skal likevel ha for ikke å kjede oss. 
",1
"Matt dragedreper
Denne Matt-Damon-redder-Kina-fra-drager-røverhistorien sparer ikke akkurat på de visuelle effektene. 
Dessverre er ikke engang de visuelle effektene noe særlig å skryte av. 

«The Great Wall» 

På leting etter svartkrutt i et slags mytologisk oldtidskina, oppdager handelsmannen William (Damon) den egentlige grunnen til at innbyggerne har reist en enorm mur rundt riket sitt: 
De prøver å holde hordene av grønne, menneskeetende drager ute. 

Det er mulig å kjenne igjen den visuelle signaturen til regissør Yimou Zhang («Flygende dolker», «Hero») i hans første produksjon med et amerikansk stjernenavn på plakaten. 
Den er der i svermene av susende piler og i de overdådige tablåene av fargesterke armeer. 
Men i det store og hele får Zhang skuffende lite ut av både manus, skuespillere og sitt åpenbart rause effektbudsjett. 
Å se «The Great Wall» føles i grunnen som å se et hvilket som helst annet hollywoodsk dataanimasjonsbonanza: 
Historien er oppskriftsmessig, karaktertegningene tynne og monstrene ser akkurat ut som filmmonstre pleier å gjøre. 

Kan hende vil den jevne 13 år gamle gutt synes at dette er stas. 
Men de fleste andre kommer til å famle etter mobilen sin så snart det første drageangrepet er overstått. 
",0
"Like kleint som kinky
«Fifty Shades Darker» 

Hvem kan vel motstå en milliardær med eget sado-rom i penthousen? 

«Fifty Shades Darker» er ikke så dårlig som man kunne frykte. 
Dessverre er den heller ikke så pirrende som man kunne håpe. 

Plottet er en kioskroman-variant tilsatt et løfte om kinky sex. 
Anastasia er den helt vanlige piken, Christian er den kjekke, søkkrike sadisten. 
Hun gikk tydeligvis fra ham i «Fifty Shades of Grey» (2015), nå prøver han å vinne henne tilbake. 
Og det gjør han ved å overøse henne med dyre kjoler, Apple-produkter, vaginalkuler og alt mulig annet en helt vanlig pike kan ønske seg. 

Til å begynne med er Anastasia litegrann skeptisk – forståelig all den tid en av Christians tilsynelatende utallige tidligere «sub-er» prøver å drepe henne – men snart går hun med på alt han vil. 
Hun tror visst at hun kan redde ham fra hans mørke sider eller noe. 

Som i porno... – unnskyld! – romantiske filmer flest må vi holde ut mye klønete dialog og unødvendige forviklinger før det blir noe action. 
Og når ting endelig skjer, føles det i grunnen litt kleint. 
Men for all del: 
Hvis det er moralsk diskutable klisjeer som skal til for å piffe opp hjemme hos deg, vil ikke undertegnede være han fyren som absolutt skal ødelegge. 
",0
"Det glade Bat-vanvidd
«Lego Batman filmen» 

Lurer du på hva det hemmelige passordet til Bat-hulen er? 
«Iron Man suger!» 

Vi har for lengst kommet dit at parodiene er å foretrekke fremfor de konvensjonelle superheltfilmene. 
For å si det sånn: 
Hvis du først skulle se en av dem om igjen, er jeg ganske sikker på at du også ville ha valgt vittige «Deadpool» fremfor selvhøytidelige «Batman v Superman: 
Dawn of Justice». 
Disse Lego-filmene er superheltparodien tatt til sin ytterste (u-)logiske konsekvens. 

Både plottet og psykologien i «Lego Batman filmen» – burde det ikke ha vært en bindestrek eller to her? – kunne ha vært rappet fra en av dreiebøkene til Christopher Nolan. 
Det handler som vanlig om Batman som må redde Gotham City fra Jokeren. 
Og som vanlig må han ta et kraftig oppgjør med seg selv for å klare det. 
Forskjellen på denne og Nolans Batman-filmer er i bunn og grunn bare alle vitsene og det at figurene er, vel, laget av Lego. 

Fargene er gilde. 
Tempoet er ellevilt. 
Metahumoren og de populærkulturelle referansene kommer tettere enn noen kan rekke å få med seg. 
Dette er, på sitt helt egne, fullstendig absurde vis, ytterst sofistikert underholdning. 
Som man gjerne konkluderer i slike sammenhenger: gøy for barn i alle aldre. 
",1
"Vakkert om det vonde
""Moonlight"" er et tungt Oscar-nominert drama som handler om alle de riktige og viktige tingene. 
Men la deg for all del ikke skremme av dét. 

«Moonlight» er et tungt Oscar-nominert drama som handler om alle de riktige og viktige tingene. 
Men la deg for all del ikke skremme av dét. 

Første gang vi møter Chiron, er han for liten til å vite hva en «soper» er. 
Han vet bare at han er annerledes enn de andre guttene i den afroamerikanske, crack-infiserte delen av Miami der han bor. 
Ved andre møte er Chiron en mobbet tenåring som nærmer seg bristepunktet. 

Siste gang vi møter Chiron, har han omskapt seg selv. 
Musklene svulmer, tennene er dekket av «gold grillz» og den unge mannen livnærer seg ved å selge dop. 
Men fortsatt bærer han på de samme lengslene. 

Som oppvekstskildring har «Moonlight» en hel del til felles med «Boyhood» (2014), som situasjonsrapport fra den amerikanske ghettoen minner den ikke så lite om første sesong av TV-serien «The Wire» (2002). 
Mer enn noe annet er dette likevel en sjeldent troverdig skildring av en ung manns kamp for å få være seg selv. 

Mye ligger i måten den egentlig ganske enkle historien blir fortalt på. 
Manuskriptet unngår alle klisjeer og forventede vendinger, musikk og bilder får tale der ord uansett ville ha kommet til kort. 

Det er noen øyeblikk i «Moonlight» som kommer til å bevege deg dypt. 
",1
"Poesien i det hverdagslige
Mange vil kjenne igjen Adam Driver fra ""The Force Awakens"". 
Den jevne ""Star Wars""-fan kan likevel trygt styre unna ""Paterson"". 

Mange vil kjenne igjen Adam Driver fra «The Force Awakens». 
Den jevne «Star Wars»-fan kan likevel trygt styre unna «Paterson». 

Det skjer ikke stort i livet til Paterson (Driver). 
Han står opp på samme tid hver dag, kysser kjæresten Laura god morgen og spaserer til bussjåførjobben sin. 
I løpet av dagen møter han mange mennesker og overhører mange samtaler. 
Om kvelden, når han går tur med hunden Marvin, stikker han innom den lokale baren og drikker et glass øl. 
I ledige stunder skriver Paterson dikt om det han har sett og hørt. 

Jim Jarmusch, mannen bak indie-klassikere som «Down by Law» og «Dead Man», er seg selv lik. 
En annen filmskaper ville før eller siden latt noe dramatisk skje med Paterson, men for Jarmusch er beskrivelsene av det hverdagslige selve poenget. 
Akkurat som Paterson finner han poesi i dem. 
Resultatet er noe så sjeldent som en amerikansk film med hvilepuls, en ren motsats til sånt de driver med borte i Hollywood. 

Nå har Jarmusch laget filmer med flere minneverdige situasjoner og karakterer enn denne. 
Men «Paterson» er klok når den handler om kunsten, varm når den skildrer kjærligheten og morsom når fillebikkja Marvin prøver å stikke kjepper i hjulene for vår mann. 
",1
"Samara er tilbake
13 år etter «The Ring» er Samara fremdeles på hevntokt. 

Rings 

«The Ring» (2002), «The Ring Two» (2005) og nå «Rings», er en serie filmer basert på Kôji Suzukis roman «Ring» (1991). 
Filmen handler om en gammel video, som du ikke må se. 
Da kommer nemlig Samara og dreper deg etter sju dager. 
Eneste utvei er å lage en kopi, og få noen andre til å se den. 
Da overføres dødsdommen. 

Handlingen finner sted 13 år etter hendelsene i den første filmen. 
En professor forsker på Samara-myten. 
Han har overtalt en rekke studenter til å se videoen, og en av dem er Holt (Alex Roe). 
Kjæresten hans, Julia (Matilda Anna Ingrid Lutz), blir bekymret da han ikke tar telefonen og reiser til colleget der han studerer for å hjelpe ham. 
Men da hun selv ser videoen, oppdager hun en ny video inni den andre, som ingen noen gang har sett før. 
Det leder henne til ukjente ting i Samaras fortid, som kanskje burde forbli skjult. 

Som den første filmen i serien, er den ikke full av blod, gørr, eller skriking, men den har en gjennomgående guffen stemning som gjør at den kryper under huden på deg, og gir deg gys etter gys. 
Begynnelsen er forferdelig dårlig, men det tar seg virkelig opp utover i filmen, og det er både skummelt og interessant å følge sporet etter Samaras hemmeligheter. 
",1
"Skjebnesvanger fisketur
«Fanget i nettet» viser hvordan uskyldige rammes av politiske maktspill. 

«Fanget i nettet» 

En nordkoreansk fisker og familiefar, er lykkelig med det lille han har. 
Han er stolt av båten sin, som det tok ham 10 år å spare til. 
Han har fått tildelt en liten fiskesone ikke langt fra grensen til Sør-Korea, og bevæpnede vakter følger ham nøye mens han arbeider. 
En dag skjer det imidlertid noe som ødelegger den enkle idyllen. 
Fiskenettet setter seg fast i motoren, og båten hans driver over grensen. 

I nord ser de på ham som en avhopper, mens i sør ser de på ham som en mulig spion. 
Han må gjennom tøffe avhør med trusler og vold, mens han håper familien ikke er i fare hjemme i Nord-Korea. 
Han er fanget i nettet. 
Uansett hva han gjør, eller sier, blir det feil. 

Den sørkoreanske filmskaperen, Kim Ki-duk, har en lang rekke prisbelønte filmer bak seg, og viser på en interessant måte begge lands skyggesider. 
Ingen av sidene er perfekte, og økonomisk utvikling, overflod, frihet og demokrati er ikke nødvendigvis synonymt med lykke. 
Han får også presentert et mer nyansert bilde på den politiske situasjonen. 
Skuespillerprestasjonene er imidlertid svært sprikende, og filmen mister derfor mye av nerven den kunne ha hatt, men absolutt severdig. 
",1
"Ikke gull alt som glimrer
«Gold» vil være gull for alle som måtte ha glede av å se Matthew McConaughey røyke og svette. 
Alle andre bør senke forventningene. 

«Gold» 

Den sjuskete forretningsmannen Kenny Wells (McConaughey) bestemmer seg får å følge et innfall – eller, rettere sagt, en drøm han hadde etter å ha tyllet i seg to flasker whisky – og drar til Indonesia på leting etter gull. 
Og mot alle odds lykkes han. 
Wells gjør faktisk tidenes funn. 
Problemet er bare at store penger har det med å tiltrekke seg feil folk. 

Stephen Gaghan, som sist gjorde seg bemerket med «Syriana» i 2005, har åpenbart konstruert «Gold» rundt Matthew McConaughey. 
Dessverre kan også en skuespiller av et slikt format tråkke feil iblant. 
Her framstår han – med sin kvapsete mage, sitt latterlige hårfeste og sine overtydelige fakter – mest av alt som en karikatur. 
Ingen vettug person ville ha investert penger i prosjektet til denne fyren. 

«Gold» er ment å være en ellevill røverhistorie om dem som skal oppfylle den amerikanske drømmen koste hva det koste vil. 
Men Gaghan klarer aldri å finne den rette balansen mellom humor, spenning og drama, og hjelpes ikke av en McConaughey som ofte virker å spille i en helt annen film enn resten av ensemblet. 
",0
"En sjøens heltinne
Disneys siste prinsessefantasi kommer med et tydelig grønt budskap. 
Lite kunne vært mer betimelig i disse tider. 

«Vaiana» 

Høvdingdattera Vaiana bor på et paradis av en stillehavsøy. 
Himmelen er åpen, havet er endeløst og de vakre, gyllenbrune øyboerne bryter rett som det er ut i sang og dans. 
Men så begynner kokosnøttpalmene å dø og fisken å forsvinne, og ifølge legenden er Vaiana den som må ta seg ut på havet, vekke gudinnen Te Fiti og slik redde folket sitt. 
Til å hjelpe seg har hun halvguden Maui. 

Det meste er etter oppskriften i «Vaiana». 
Vår heltinne er den søte, men handlekraftige pre-tenåringen. 
Maui er rabagasten med de tidsriktige tatoveringene. 
Og lærdommen er den samme som i alle moderne amerikanske animasjonsfilmer: 
Det gjelder å ha tro på seg selv, det er lurere å samarbeide enn å krangle og – veldig på sin plass akkurat nå – det finnes ting som er større og viktigere enn en selv. 

Det er Disneys animatører som løfter «Vaiana» over det ordinære. 
Aldri har en digital sandstrand sett mer forlokkende ut og monsternes undervannsrike er en rein psykedelisk fargefest. 
Ungene kommer til å forlate kinoen fulle av inspirasjon. 
Mamma og pappa kommer til å lengte etter neste sydenferie. 
",1
"Spennende og vellaget
Sesong tre av Broadchurch starter dramatisk med en brutal voldtekt, hvor offeret nesten ikke husker noen ting, og hvor listen over mistenkte er veldig lang. 

Ellie Miller (Olivia Coleman) og Alec Hardy (David Tennant) har måttet tåle mye vondt i løpet av de to første sesongene, men nå er de tilbake og klare for å oppklare nye forbrytelser. 

Deres første utfordring er å finne ut hvem som overfalte Trish (Julie Hesmondhalgh) på en fest hos et vennepar av henne. 
Det var over 50 menn på festen, alle kan potensielt ha gjort det, inkludert hennes eksmann. 
Det virker ikke som det er noen vitner, og i tillegg virker det som om offeret holder tilbake viktig informasjon. 
Hun vil blant annet ikke fortelle hvem hun sist hadde sex med, og politiet begynner å lure på hva annet hun skjuler. 

Den populære serien holder fremdeles koken, med sterke historier og karakterskildringer. 
Denne gangen tar serien for seg voldtekt, spesielt ettervirkningene og hva voldtektsofre må gå igjennom som ubehagelige undersøkelser og samtaler med politiet. 
De får også frem hvilke holdninger og fordommer som råder hos enkelte i samfunnet, og skammen og skyldfølelsen ofrene ofte har. 
Serien er vellaget i alle ledd, og ikke minst veldig spennende. 
",1
"Het thriller
«Apple Tree Yard» er en psykologisk thriller hvor det går ganske hett for seg til tider. 

Og det beste er at det skjer med ganske vanlige, middelaldrende folk. 
Serien er basert på Louise Doughtys bestselgende bok og handler om Dr. Yvonne Carmichael (Emily Watson) som er en smart og vellykket vitenskapskvinne. 
Hun er gift med Gary (Mark Bonnar) og mor til to voksne barn. 
Hun har imidlertid falt inn i litt trauste rutiner, og da hun møter den selvsikre og litt mystiske Mark (Ben Chaplin) våkner følelser til live hun ikke engang visste hun hadde. 

De to innleder et lidenskapelig og altoppslukende forhold, og for første gang i sitt liv føler hun seg spesiell og at noen virkelig ser henne. 
Dette medfører at hun går over en del grenser, som å ha sex på veldig offentlige steder. 
Men så blir hun utsatt for en voldelig handling som etter hvert tar en enda mer dramatisk vending. 
Plutselig risikerer hun å miste alt hun har kjært, og det får henne til å lure på hvor godt hun egentlig kjente Mark. 

Serien er kontroversiell ved at den portretterer en voksen kvinne med seksuelle lyster, og hva som potensielt kan skje hvis lystene tar over for fornuften. 
Skuespillerne leverer en svært troverdig og sterk prestasjon, og vi føler virkelig med hovedpersonen og konsekvensene hun utsettes for etter hennes skjebnesvangre feilgrep. 
",1
"Klassisk påskekrim
Agatha Christie byr på en mørk fortelling om ødelagte sjeler og tragiske skjebner i «Vitnet». 

Miniserien er basert på Agatha Christies novelle «The Witness for the Prosecution». 
Handlingen finner sted på 1920-tallet hvor vi møter Emily French (Kim Cattrall, «Sex and the City»), som er rik, glamorøs og har en umettelig appetitt på unge menn. 
Hun innleder et forhold til den kjekke Leonard Vole (Billy Howle), men da hun blir funnet brutalt drept, peker bevisene mot ham. 

I alle fall ifølge offerets hushjelp som sier hun så Vole løpe fra åstedet rett før hun fant sin kjære arbeidsgiver død, og det hjelper ikke at det viser seg at Vole er satt opp som enearving i French sitt testament. 
Advokat John Mayhew (Toby Jones), er imidlertid sikker på at Vole er uskyldig, og gjør alt han kan for å bevise det, og finne ut hvem den virkelige morderen egentlig er. 

Av alle krimserieriene som vises på tv i påska i år, er vel dette det nærmeste vi kommer en klassisk påskekrim. 
Et mord er begått, morderen må fanges, og det er aldri den du tror som har gjort det. 
Serien er full av fargerike og eksentriske karakterer, og Toby Jones er fabelaktig som advokat Mayhew. 
20-talls koloritten, kostymene og scenografien, løfter det hele et ekstra hakk, og for min del er det ingen påske uten Agatha Christie. 
",1
"Spennende og underholdende
Unge Inspektør Morse er tilbake med en fjerde sesong, og mens sommeren i 1967 er på hell er det fire nye mysterier som skal løses. 

I den første episoden må inspektør Endeavour Morse (Shaun Evans) og hans kollega Frederic Albert Thursday (Roger Allam) hamle opp med en seriemorder som drukner sine ofre og lager dødsmasker av ansiktene deres. 
I den andre episoden må han takle både popstjerner og en konservativ kristenaktivist som ser det som sin misjon å gjøre landet anstendig. 

I tredje episode oppdager Morse et unormalt, høyt antall dødsfall i seng nummer ti på sykehuset Cowley General. 
Pasientene påstår at det råder en forbannelse over senga. 
I fjerde og siste episode av sesongen, dukker det opp nye spor i en fem år gammel forsvinningssak, som blant annet involverer et atomkraftverk. 
I tillegg sliter Morse som vanlig med kjærlighetslivet. 

Serien byr alltid på spennende og interessante saker, og Morse er akkurat passe eksentrisk og briljant. 
Kontrastene mellom Morse og Friday, og forholdet deres privat bidrar til en god personkjemi og dynamikk. 
Av og til blir noen av karakterene litt for karikerte, men tidskoloritten er fin, og alt i alt er dette absolutt underholdende og spennende krim. 
",1
"Realistisk, men litt kjedelig
Det er ikke alltid sannheten setter deg fri, og noen hemmeligheter bør kanskje forbli hemmelige. 

Et lik av en mann blir funnet i et vann, i en koffert. 
26 år har han ligget der, skjult fra verden. 
Kona og sønnen visste ikke om det hadde skjedd ham noe, eller om han forlot dem. 
Undersøkelser viser at han ble drept av et knivstikk i brystet, men hvordan skal de finne ut hvem som gjorde det, og hvorfor etter så lang tid? 

Cassie Stuart (Nicola Walker) og Sunny Kahn (Sanjeev Bhaskar) er tilbake som etterforskere av uløste saker for Scotland Yard i andre sesong av «Nedgravde hemmeligheter» (originaltittel «Unforgotten»). 
Serien er skapt av Chris Lang («A Mother’s Son»), og er en ganske klassisk, britisk politiserie hvor mesteparten av handlingen foregår rundt Cassie og Sunny, og saken de skal løse. 

Seriens hovedstyrke er at karakterene virker troverdige og scenarioene som utspiller seg er veldig realistiske. 
Men selv om den tar for seg ganske mørke hendelser og triste menneskeskjebner, er den også varm og rørende og skildrer ulike menneskelige relasjoner på en fin måte. 
Det som trekker ned er at hovedpersonene blir litt tamme. 
Personkjemien er sånn passe, og de fremstår så «vanlige» at de tenderer mot det kjedelige. 
Handlingen blir til tider også litt langtekkelig. 
",0
"Interessant om Edward Snowdens vei inn i varslerrollen
Regissør Oliver Stone fyller på interessant vis ut bildet som Laura Poitras’ dokumentar ga av Edward Snowden i fjor. 
Men spillefilmen griper ikke like sterkt. 

Det sterkeste med Poitras dokumentar «Citizenfour» (2015) var å høre den ekte Snowden argumentere for sine handlinger da han lot seg intervjue i Hongkong om masseovervåkingen av mennesker verden over i regi av en av USAs etterretningstjenester. 

«Før snakket folk fritt sammen, nå underkaster de seg selvsensur. 
Jeg vil heller ofre meg, ja, gå i fengsel enn å miste min intellektuelle frihet», sa han. 

Nå sitter den modige 33-åringen på tredje året i eksil i Moskva av frykt for å bli fengslet for spionasje i hjemlandet. 
Det er følgelig svært prisverdig at den så anerkjente og amerikanske regissøren Oliver Stone har laget en biografisk spillefilm om Snowdens vei inn i varslerrollen. 

I Joseph Gordon-Levitt har Stone funnet en mann som ligner riktig bra på virkelighetens Edward Snowden. 
Riktignok kan man reagere på at skuespilleren virker stiv og uten karisma, men her er det litt av poenget: 
Snowden er en skikkelig datanerd som mangler den utstrålingen som trengs for en attraktiv filmatisk hovedperson. 
Han antyder sågar i en bisetning at han har noe robotaktig over seg. 

Heldigvis kompenseres blekheten og grublingen til Edward med livligheten og livsgleden hos kjæresten Lindsay Mills (Shailene Woodley). 
I en vanlig film ville konflikten dem imellom rundt hans stigende stress - etter hvert også epileptiske anfall - mens han jobber for CIA og NSA (National Security Agency) virket ordinær. 
Men når vi vet hvilken skjebnesvanger beslutning den unge mannen er på vei mot, blir det interessant. 

Stones skildrer også de intense døgnene på Mira hotell i juni 2013 da Snowden begår sin varsling ved hjelp fra journalistene Glenn Greenwald og Ewen Macaskill fra The Guardian og dokumentarist Laura Poitras. 
Men disse scenene opplever jeg som tammere enn i hennes film, rett og slett fordi hun bød på real life. 

Derimot øker møtene mellom Snowden og hans strenge CIA-sjef Corbin O’Brian i ubehagelig intensitet, ikke minst på grunn av det glitrende spillet til Rhys Ifans. 
Et høydepunkt her er da den overordnede via storskjerm forhører Snowden om hvorfor han feilet på siste løgndetektortest. 
Her lykkes regissøren i å vise at det siger inn i datanerden hvor ekkelt det er å være personlig overvåket. 

Poitras fikk i dokumentaren fram at det er løgn når USA hevder at de overvåker oss utelukkende for å verne seg mot nye terrorangrep. 
Dataene kan like gjerne brukes i økonomisk spionasje mot andre lands industriselskaper. 

Det Stones film i tillegg vektlegger, er Snowdens voksende ubehag ved å se hvordan mobilovervåking er koblet til USAs dronekrig (her går tankene til Tonje Hessen Scheis banebrytende dokumentar «Drone»). 

Slik lykkes regissøren langt på vei med å fylle ut bildet av en av vår tids viktigste varslere. 
Men virkelig beveget blir jeg først i sluttscenene da Stone svitsjer over til et ekte skype-intervju med den virkelige Edward Snowden der han sitter i Moskva og snakker til et vestlig publikum. 

Snowden har fått Bjørnson-prisen fra Det Norske Akademi for Litteratur og Ytringsfrihet i Molde i fjor og Ossietzky-prisen fra Norske P.E.N. i år. 
Men disse har han ikke kunnet dra til Norge for å motta fordi våre myndigheter ikke vil garantere for hans sikkerhet. 

Men når regissør Oliver Stone fra USA tør å løfte fram denne modige varsleren, virker det enda mer feigt av den norske regjering ikke å beskytte ham i Norge. 
",1
"Farvel fornuft, drager finnes
Her kommer Disneys nye storfilm, «Peter og dragen», en glanset liveversjon av selskapets animasjonsfilm fra 1977. 

For 40 år siden måtte man ty til tegnefilmformatet for å lage en troverdig framstilling av en flygende drage som har en menneskevenn, 10-åringen Peter. 

I dag lager datateknikere dyrebevegelser kombinert med computeranimasjon slik at en live-innspilling ser overbevisende ut. 
Tenk bare på den fantastiske «Jungelboken» fra i vår. 

Derfor er det lett å bli imponert over hvordan fabeldyr og guttunge som farer rundt i storskogen, hopper utfor klipper, flyr i lufta og sover i en hule under et kjempetre. 
Her er det mye spektakulært snadder. 

Spennende blir det også, ikke minst for de minste, da vantro voksne drar på jakt for å fange monsteret de ikke tror finnes. 
Her benytter David Lowery alle hollywoodtriks i regissørboka for å tvinge små tilskuere på kanten av kinostolen idet klimaks nås og de snilleste menneskene faller i avgrunnen, tilsynelatende for godt. 

Men vi voksne kan irritere oss over det søtladne, glansede sløret som er lagt over familiescenene. 
Grace (Bryce Dallas Howard) er bare skjønn og forståelsesfull og kan bli en perfekt erstatningsmor for den foreldreløse Peter. 
Wes Bentley skaper en snill, men anonym farsskikkelse, og selveste Robert Redford levendegjør bestefaren som er overbevist om at dragen virkelig bor i skogen slik et gammelt sagn forteller. 
På motsatt side spiller Karl Urban en akkurat passe (og litt dum) slemming som leder dragejakten. 

Det er interessant å sammenligne «Peter og dragen» (se egen anmeldelse) med zombie-filmen «The Girl with All the Gifts» der forholdet mellom natur og kultur er et tema. 
I denne grøsseren bli barn til sultne, glefsende villdyr når de mister fotfeste i sivilisasjonen. 

Men når Peter, som en amerikansk Mowgli, blir borte i skogen som 4-åring, overlever han der i seks år takket være dragen Elliott, knapt uten at menneskebarnet møter en eneste trussel utenfor sivilisasjonen. 

Slik blir en spennende fabel pakket inn i glanset naturromantikk og søt familieidyll. 
",1
"Den snille zombie-jenta
Gode skuespillere kan ikke bøte på at fortellingen om den «snille» zombie-jenta blir for pretensiøs. 

Mang en regissør kan samle horder av statister, få dem sminket opp som blodige, glefsende dauinger og la dem løpe rundt for å bite og smitte mennesker med sitt grusomme virus. 

Men skal konseptet fungere i nye utgaver av sjangeren, trengs det kreative variasjoner og glupe tanker. 
Det er nok regissør Colm McCarthy fullt klar over. 
Men hans apokalyptiske vyer blir i overkant pretensiøse. 

Filmtittelen kan oversettes med «Den evnerike jenta» ettersom hovedpersonen, 12-åringen Melanie, er årvåken og skoleflink til tross for at hun er 2. generasjons zombie. 

Skremmende nok holder en gruppe virusfrie mennesker Melanie og hennes jevnaldrende bastet og bundet i fengsel for å unngå å bli angrepet. 
Her jobber den eiegode læreren Miss Justineau (Gemma Arterton) som ser på elevene, særlig Melanie, som alminnelige barn. 
Det er en tanke de militære fangevokterne slett ikke deler. 

Selveste Glenn Close spiller forskeren som er desperat etter å lage en vaksine mot viruset. 
Men da trenger hun deler av Melanies hjerne som ingrediens. 

Gradvis utvikler filmen seg til en roadmovie der en blodig Melanie - beskyttet av den snille læreren, men truet av den ambisiøse forskeren - samt et par fangevoktere drar gjennom landskap og ødelagte storbygater der zombiene stadig angriper. 
En gruppe zombieunger blir til glefsende rovdyr når sivilisasjonen har brutt sammen. 

Regissør McCarthy lager rikelig med ekle scener. 
Men så vikler han seg bort i ideene. 
Melanie er heltinnen som elsker grekernes myte om Pandora, den evnerike kvinnen som åpnet en eske slik at sykdom og fortvilelse slapp ut i verden. 
Til slutt fløy likevel håpet ut til trøst. 

I filmen forårsaker Melanie mer elendighet i et spektakulært klimaks. 
Likevel har jeg vondt for å se at hun tilfører håp i sluttbildet: 
Læreren som underviser dyriske zombieunger kan da vanskelig makte å redde sivilisasjonen? 
",1
"FILM:Klassisk western - på godt og vondt 

Her kommer en nyinnspiling av en westernklassiker, til glede for både nye seere og gamle westernfans. 
Ikke én sjangerklisjé er utelatt. 
Nostalgisk-kjekt nok, men feigt og slapt også. 

The Magnificent Seven 

Western, USA 2016. 
Regi: 
Antoine Fuqua. 
Manus: John Lee Hancock og Nic Pizzolatto. 
Med: 
Denzel Washington, Chris Pratt, Ethan Hawke, Vincent D’Onofrio, Haley Bennett, Luke Grimes m.fl. 2 timer 12 min. 
15 år 

Historien om sju tøffe, men forskjellige revolvermenn, som hyres inn for å beskytte et lite gruvesamfunn i ville vesten, har alt som trengs for en dramatisk, spennende, følelsesladet og underholdende western. 

Først kom Akira Kurosawas udødelige klassiker «De sju samuraier» i 1954. 
I 1960 kom den stjernespekkede westernversjonen «De sju uovervinnelige». 
I 1998 startet to sesongers tv-serie. 

Oppjazzet manus 

Og nå: 
Kurosawas originalmanus er hentet fram, og jazzet opp av flinke manusforfattere. 
Et nytt knippe ekte Hollywood-mannfolk har fått på cowboyhatt, støvete svettedråper og patronbelte for å være kyniske helter som redder folket fra en gullgrisk, hvit kapitalist. 

Det helhvite sjuerlaget fra 1960 er nå blitt til et regnbuelag av revolvermenn til leie: én asiat, én indianer, én svart og en meksikaner er med. 
Samtidig er en sterk og tøff kvinne oppdragsgiveren, og etter hvert også delaktig i slaget som utspiller seg. 
En oppdatering for et moderne publikum, altså. 
Hvilken relevans den har for handlingen, som utspiller seg i villeste vesten i 1879, forblir derimot en gåte. 

Chisolm (Denzel Washington) er den tøffe rettsbetjenten som blir hyret inn for å hjelpe den plagede byens innbyggere å slå tilbake mot terroren fra den endimensjonale skurken i Peter Sarsgaard skikkelse. 

Chisolm skaffer seg et lag av venner og venners venner, drukkenbolter og fredløse, som både ruster til krig og trener innbyggerne til dyst. 

Fargerike personligheter 

Det finnes mange fargerike personligheter blant de sju, men dessverre får vi aldri bli skikkelig kjent med dem. 
Dermed blir forblir også den enkeltes motivasjon for å gå fra kynisk leiesoldat til en «kjemp for alt hva du har kjært»-holdning en gåte. 

At hver en «snill» revolverkule treffer blink i en slem skurk mens de «gode» kan springe uskadd gjennom kuleregn, er jo både typisk og nødvendig for sjangeren. 
Det er likevel et stort minus at en i 2016 må ty til så mange velbrukte og forutsigbare sjangergrep som her. 

Når det er sagt, så er «The Magnificent seven» både vellaget, velspilt, med passende musikk og flotte westernlandskap. 
Og også tilløp til god, gammel westernhumor. 
",1
"Varm og nøktern skildring av kongens nei
Regissør Erik Poppe kunne laget et pompøst heltebilde av kong Haakon og kronprins Olavs handlemåte i møte med Hitlers overmakt. 
Den fella har han unngått. 

Det er alltid urettferdig å vurdere historien i etterkant når vi vet fasiten. 
Følgelig er det lett å overse hvor tyngende de ansvarlige må ha følt dilemmaene som veltet over dem idet Hitlers tropper okkuperte Norge noen aprildager i 1940. 

Regissør Erik Poppe lykkes i å tydeliggjøre valgene på flere vis: 
Først usikkerheten på Oscarsborg festning der oberst Birger Eriksen (Erik Hivju) tar en selvstendig beslutning. 
Utfallet er berømt, likevel er det spennende å følge hvordan han uten nøling kommanderer sine soldater til å senke det inntrengende skipet Blücher. 
Dermed omkom 1000 av Hitlers menn, til naziregimets store irritasjon. 

Langt mindre ærefullt kommer statsminister Johan Nygaardsvold og utenriksminister Halvdan Koht ut av sine valg. 
Førstnevnte framstår som en dott som forsøker å fratre, sistnevnte som altfor kompromissvillig i møte med tyskerne. 

I spennet mellom oberstens konsise handlemåte i Oslofjorden og regjeringens forskremthet stiger portrettet av kong Haakon VII og hans sønn Olav fram. 
Likevel, de to skildres ikke som pompøse figurer som straks vet hva de skal gjøre, men som levende mennesker med kvaler og tvil på veien til de rette beslutninger. 

Poppe forteller glimrende i scener, som da den 67 år gamle kongen, svært overbevisende tolket av danske Jesper Christensen, ligger sammenkrøpet på golvet fordi han har så vondt i ryggen, ventende på å få telefonkontakt med sin bror, kong Christian X i Danmark, for å høre hvordan han takler tyskerne. 

Poppe menneskeliggjør også kongen som bestefar i møte med de tre barnebarna. 
Det skjer først som intetanende gjemsellek dagen før de selv må flykte oppover Østlandet og skjule seg for okkupantene, dernest ved at farfar Haakon trøster arveprins Harald før kronprinsesse Märtha må reise med barna til Sverige. 

Men det beste er hvordan Poppe skaper temperamentsfulle dialoger, sågar krangler mellom far Haakon og sønnen Olav, samtaler som ingen research kan bevise skjedde akkurat slik, men som likevel virker troverdige. 
Anders Baasmo Christiansen er, ikke uventet, gullgod til å framstille kronprinsens utålmodige gemytt. 

Manusforfatterne Harald Rosenløw Eeg og Jan Trygve Røyneland tydeliggjør valgets kvaler som de kongelige har i møte med Hitlers sendemann i Oslo, diplomaten Curt Bräuer. 
Her er filmens store overraskelse for publikummere som ikke kan disse okkupasjonsdagene fra a til å: Bräuer, glitrende spilt av tyske Karl Markovics, skildres som en nyansert person, en mann som vil forhandle seg til fred, men knuses av kravene som regimet setter. 

Det er Bräuer som får kong Haakons nei i fleisen da han vil ha ham til å godta at nordmennene skal legge ned all motstand og akseptere Vidkun Quislings kuppregjering. 
Scenen sitrer av spenning og følelser, i likhet med det bevegende øyeblikket da kongen forteller regjeringen om sitt nei og sier at han vil abdisere hvis de ikke godtar hans valg. 

Her vil kinogjengere flest få seg nok en overraskelse: 
For hvem husker vel at Haakons nei provoserte tyskerne slik at de slapp bomber over Elverum og Nybergsund, bomber som konge, kronprins og regjering bare så vidt unnslapp? 

Løp og se selv. 
",1
"«Hands of stone»:Mannesentimentalt om bråsint bokser 

Historien om bokselegenden Roberto Duran har krutt så det holder, men filmen om ham er blitt en slapp og uengasjerende klisjé. 

Boksing er jo idrettens hip hop, eller omvendt. 
Historien om begge er sånn: ung mann blir sint av å vokse opp i fattige og farlige kår. 
Sinnet får utløp i talentet. 
Verdensherredømme venter. 
Så blir det mye bling, fine damer, manglende bakkekontakt og grådige bakmenn. 
Mannen glemmer hvorfor han var så sint. 
Så kommer nedturen. 
Og så kommer oppvåkningen. 
Det viser seg at boksingen eller rappingen er en metafor for noe universelt vi alle kan dra livsvisdom fra. 
Derfor skal vi seerne få gåsehud og gjerne gråte en skvett. 
Kall det gjerne mannesentimentalitet, et kjent og fullstendig stuerent følelsesregister fra sportens verden. 

Noen andre boksefilmer: 

**Rocky Balboa: 

For enkle fortellergrep 

""Hands of stone"" holder seg så tett til denne oppskriften at det blir komisk. 
At historien om den legendariske lettvektsbokseren Roberto Duran fra Panama er sann, er ikke formildende. 

Ikke at historien om Duran ikke er verd en film. 
Men den lar seg ikke skvise inn i en spillefilm. 
Ikke at ikke Edgar Ramirez ikke er knallgod i rollen som den hardtslående bokseren. 
At ""Hands of Stone"" er blitt tam og kraftløs filmopplevelse skyldes fortellergrepene som er valgt i regi og manus. 
Det er ren latskap når en ikke gidder å tenke litt utenfor boksen, legge litt mer innsats i å utvikle rollefigurene såpass at vi bryr oss litt om dem. 
Og må de få kvinnerollene virkelig være så stereotype? 
Må virkelig skildringen av livet og folket i Panama være så stereotypt? 

Uforløste sidespor 

Duran vokste opp i Panama, og amerikanernes tilstedeværelse ved Panamakanalen ildnet både hans generelle aggressivitet og USA-hat. 
Boksetalentet hans var formidabelt. 
Den legendariske, men den aldrende boksetreneren Ray Arcel (Robert De Niro) sa ja til å trene ham til VM-tittel. 
Vi får ikke bare historien om en formidabel og merkverdig boksekarriere, men også om det pussige vennskapet som utvikler seg mellom trener og bokser. 
Og mange andre, tidvis uforløste sidespor. 

Så dumt. 
Dette kunne lett blitt en fin-fin B(okse)-film. 
",0
"«Bridget Jones' baby»:Bridget er blitt en kul, voksen dame 

Evig frustrerte Bridget Jones er blitt 43, gravid med to mulige fedre, og nesten voksen. 
Heldigvis! 
Men humoren er barnsligere enn noensinne. 

12 år er gått siden forrige kinoepisode om den konstant single, kjederøykende, overvektige og vinsupende Bridget Jones. 
I mellomtiden har forfatter Helen Fielding sluppet tredjeboka ""Mad about the boy"" om Bridget. 
Men det er ikke den som er filmatisert nå. 
I stedet har Fielding skrevet et filmmanus som nok forteller den Bridget-historien fansen vikelig vil ha. 
Heldigvis har hun også tilpasset sagaen til en ny tidsepoke og til en ny Bridget. 
Noe annet ville vært uutholdelig. 

Om Bridget Jones i 2000: 

Damepremiere i 2001: 

Og sånn gikk det: 

Og dette mente vår kritiker: 

Sjarmerende og gjenkjennelig 

For selv om Bridget fortsatt er frustrert over at hun er single, har hun i det minste nådd idealvekten og lagt bort sigarettene. 
Så slipper vi mas om det. 
Og det er ikke lenger slik at alle Bridgets problemer kretser rundt menn. 
Desperasjon er erstattet med en viss ro og resignasjon, men med eventyrlysten og lekenheten i behold. 
Bridget er som alltid sjarmerende og gjenkjennelig, og Renée Zellweger spiller henne igjen med varme og kjærlighet. 

At både datingindustrien og mediebransjen får noen velrettede, kjærlige spark, er bare gøy. 

Det som ikke fungerer så godt denne gangen, er humoren. 
Der både Bridget og tematikken har utviklet seg i takt med tiden, er den flause— og klønebaserte humoren blitt barnsligere og mer banal. 
Den føles både desperat og malplassert. 
Til gjengjeld får vi verbale humorperler som det bobler av i en begravelse. 

Umulig å tro på 

Heldigvis er filmen mer av et drama denne gangen, med et skikkelig dilemma å bryne seg på: hvordan løser Bridget floken når hun en alder av 43 blir gravid, med to mulige fedre? 
At den ene er Mark Darcy (Colin Firth) gjør slett ikke saken så opplagt, når den andre er den uimotståelige milliardæren Jack (Patrick Dempsey). 

At det er mye som skjer her som er latterlig umulig å tro på, får heller passere. 
Det er tross alt Bridget Jones vi snakker om! 

Og så kom toeren: 

Og så begynte snakket om treeren: 
",1
"«Gilberts grusomme hevn»:Ei tante fra helvete 

Norske barnefilmer har blitt beskyldt for å være altfor snille og søte. 
Regissør Hanne Larsen går ikke i den fella. 

""Gilberts grusomme hevn"" bygger på en barnebok av Stein Erik Lunde, og man kan trygt si at handlingen minner om Roald Dahls persongalleri der enkelte voksne utvikler seg til onde skapninger. 

I dette tilfelle blir tante Doris heksa fra helvete. 
Det skjer den uka hun er barnevakt for 11 år gamle Gilbert, gutten som er så allergisk at han får monstertryne hvis et spor av egg havner i øyet, eller spyr hvis han spiser noe som helst med egg i. 

Du må svelge et par premisser for å godta filmens handling: 
Gilbert synes det er flaut å fortelle klassekamerater om sin eggeallergi. 
Bare far, mor og tante Doris vet om den, men – utrolig nok – hun er så selvopptatt og har så mange vondter i kroppen at hun ikke tåler at gutten vil ha et liv med egne venner. 
Ergo får vi diverse scener der heksa lurer egg i barnet hun er satt til å passe på. 

Er det rart Gilbert tenker ut sin grusomme hevn? 

Enslige tanter av det hårsåre slaget (finnes det så mange igjen av den klisjeen, da?) bør ligge unna, for her er barmhjertighet fraværende. 
Man må bare le høyt av den fryktelige scenen der Doris får gjennomgå. 

Ujevnt fra skuespillerne 

Filmen er egentlig en tradisjonell, realistisk fortelling om en gutt som må lære å være ærlig for å bli akseptert av jevnaldrende. 
Det gjør ikke oppgaven lett for Gisken Armand at hun må utfolde seg som den slemme karikaturen blant alle de snille, men det holder så vidt. 
Barneskuespiller Hannah Dybvand er nydelig som nabojente mens Simon Hobbel Rosendahl gjør en anstendig jobb som Gilbert. 
Svenske Frida Hallgren er søt og naturlig mamma mens komikeren Egil Hegerberg dessverre gjør faren til en godfjott.Skaff en ordentlig skuespiller neste gang, Hanne Larsen! 
",1
"Vil avsløre løgn, men er vanskelig å følge
Russeren Andrej Nekrasov er modig. 
Regissøren setter hele sitt rykte som Putin-skeptiker på spill ved å motsi en amerikansk investor samt vestlige menneskerettighetsforkjempere i deres Russland-kritikk. 
Synd bare at alt er så komplisert å forstå. 

Nekrasov er kjent som en svært Putin-kritisk filmskaper. 
Hør bare: 
I «Disbelief» (2004) stilte han seg skeptisk til russernes påstand om at tsjetsjenere sprengte to boligblokker i Moskva i 1999. 
Tre år senere kom ""Rebellion. 
The Litvinenko Case"" om Aleksandr Litvinenko, russisk agent som hoppet av til London, men som døde etter å ha blitt forgiftet med det radioaktive stoffet Polonium 210. 
Året etter fulgte «Russiske lærestykker», Nekrasovs rasende tolkning av krigen mellom Georgia og russiske styrker i enklaven Sør-Ossetia i august 2008. 
Så hvorfor nekter han nå å godta historien om Sergej Magnitskijs død? 
Hvorfor føyer han seg ikke inn i flokken av vestlige menneskerettighetsforkjempere som tror på mangemilliardæren Bill Browders versjon om at Magnitskij var en varsler som ble torturert og drept i et fengsel i Moskva? 

Les ommer filmens bakgrunn her: 

Som følge av Browders innsats gjennom sin kampanje «Rettferdighet for Magnitskij» vedtok amerikanske politikere i 2012 loven ""The Magnitsky Act"" for å gjennomføre sanksjoner mot utenlandske statsborgere som bryter menneskerettighetene. 

Lenge ville Nekrasov lage en dokumentar som bygget på investorens oppfatning. 
Filmens første halvdel er således en serie dramatiserte scener av Browders fortelling, laget med skuespillere som spiller aktørene. 
Her er Magnitskij helten fordi han som advokat anmeldte politiet for underslag av 230 millioner dollar i innbetalte skattepenger. 
Skurkene er et par politietterforskere, fremst av dem Pavel Karpov, som står i ledtog med kriminelle og lever livet på byens nattklubber. 
Disse tåler ikke at Magnitsky har beskyldt dem for svindel. 
De arresterer ham, lar ham sitte under fæle fengselsforhold i 11 måneder og får ham slått i hjel i november 2009. 
The Magnitsky fraud 

Men etter å ha gravd i uendelig med dokumenter og intervjuet et vell av aktører, endrer Nekrasov syn og kunne like gjerne ha forvandlet filmtittelen til ""The Magnitsky fraud (bedrag)"" . 
Ved å gå ""behind the scenes"" forvandler han Browders historie til en fortelling om økonomisk kriminalitet begått av investoren selv. 
Her ser det ut til at Magnitskij slett ikke var en uavhengig advokat, men Browders egen regnskapsfører som ble brukt til å skjule skatteunndragelser. 
I fengselet ble han ikke torturert og drept, men døde av sykdom og manglende legehjelp. 

Men filmens andre halvdel er en sann tålmodighetsprøve å henge med på. 
Regissøren dynger på med dokumenter, mange av dem på russisk, samt et vell av personer som skal ha hatt en finger med i det kompliserte spillet. 
Poengene presenteres i et så stort tempo at en utenforstående tilskuer vanskelig kan måle om kraften i bevisrekken er tung nok til å avkle Browder fra topp til tå. 

Sår tvil om Browder 

Det Nekrasov lykkes med, er iallfall å så tvil om milliardærens troverdighet. 
Det virker jo merkelig at den reelle etterforskeren Karpov uttaler at Magnitskij aldri anmeldte politiet for underslag, men tvert imot ble innkalt til forhør. 
Og Browder – sjarmerende selvsikker når han får fortelle sin versjon – blekner fullstendig mot filmens slutt. 
Her viser Nekrasov videoklipp fra en rettssak i 2015 mellom USA og et russisk selskap der investoren famler i sine svar om fortidens pengetransaksjoner i Russland. 

""Denne mannen har gjort et stykke journalistisk arbeid"", sier en programleder som vil beskytte Nekrasov mot en oppbrakt publikummer som har sett en tidlig versjon av ""The Magnitsky Act"". 
Hun ber ham pelle seg hjem til skurkelandet Russland. 

Nei, det er flott at Nekrasov er i Stavanger og får vise sin film her. 
Men han må finne flere plattformer enn kinolerretet for å få etterprøvd om bevisrekken mot Browder holder vann. 
",1
"Interessant heltefilm fra Hudson-elva
Husker du flyet som landet i Hudson-elva ved New York? 
Nå spiller Tom Hanks hovedrollen som flyverhelten som berget 155 passasjerer. 

Heltefilmer er neimen ikke enkle å lage da de fort blir beundrende, sentimentale fortellinger uten dramaturgisk motstand. 
For hvordan lage spenning i en film der helten lykkes i alt? 

Den 86 år gamle regissøren Clint Eastwood er så dreven at han skjønner at han må legge inn det han kan av visuelle hindre og handlingsmessige skurker for at dramaet rundt flykapteinen Chesley ""Sully"" Sullenberger skal bli interessant å følge gjennom halvannen time. 

I mitt minne husker jeg at flyet gikk inn for en spektakulær landing i Hudson-elva og at det utrolig nok gikk bra. 
Men at det i etterkant skal ha blitt sådd tvil om hvorvidt den sindige Sully valgte rett den iskalde vinterdagen i 2009, ante jeg intet om. 

Nå er det er vanskelig for utenforstående å bedømme hvor tungt skyts den amerikanske transportsikkerhetsmyndigheten (NTSB) faktisk rettet mot Sully og hans flyverkollega Jeff Skiles. 
Tester i flysimulator viste at de to kunne rukket å returnere til en av to nærliggende flyplasser. 
Dermed snus den første hyllesten om til kritikk: 
Flyverne satte passasjerene i fare ved elvelandingen i stedet for å foreta en trygg nødlanding på en rullebane! 
Eastwood kjører argumentet for alt det er verdt og lurer meg i filmens første time til å tro at aha, dette blir storyen om en helt som skal brytes ned og straffes for sitt valg. 

At vendepunktet dramaturgisk kommer litt for brått og enkelt, gjør ikke veldig mye. 
Da har den erfarne Tom Hanks rukket å framstille Sully så sympatisk at NTSB's skurkefigurer virker både teite og urimelige i sine kritiske påstander. 

Dataanimasjonene av flyet på ville veier over New York er utmerket laget, og de tekniske sidene rundt nesten-ulykken er forståelig formidlet. 
",1
"Glatt og glanset mafiaoppgjør
Dette er en klisjéfylt thriller der korrupte menn gjerne tar livet av hverandre mens kvinnene er redusert til horer, junkier og bakgrunnsfigurer. 

Regissør Stefano Sollima har laget en glatt og glanset thriller om hvordan ulike mafiaklaner i Roma havner i tottene på hverandre. 
Øverst på rangstigen sitter den tilsynelatende stillferdige gangsteren Samurai hvis erkerival er sigøynerbossen Manfredo Anacleti. 
Begge er drevne sjefer på toppen av hvert sitt kriminelle imperium i Roma og nøler ikke et sekund med å drepe ved behov. 

Etiske funderinger av det humane slaget er fraværende. 
Her gjelder bare én moralsk regel: 
Øye for øye og tann for tann hvis man ikke får respekt fra sine motstandere. 

Regissør Sollima pøser på med virkemidler: 
Alle de onde handlingene utføres av overtydelige stereotyper. 
Mørkets gjerninger omsluttes av et øsende regnvær i Italias hovedstad og akkompagneres av Joshua Bermans monotone og pompøse musikk. 

Kjønnsrollefordelingen er konvensjonell: 
Den korrupte politikeren med steinansiktet løper fra parlamentet til hotellsuiten for å forlyste seg med et par luksushorer. 
En av dem dør i senga av en overdose kokain, og straks stiller en sigøynerskurk opp for å fjerne liket. 
Andre kvinnene er sigøynerklanens skvaldrende koner, mødre og søstre, mafiaskurkens rusa kjæreste eller den gamle, snille moren til bossen Samurai.Dialogene er gjerne platte: 
— Hvorfor holder du deg i skrittet – har du flatlus? spør en mafiafyr før han stikker en sigøyner ned. 
Parallelt entrer Samurai Vatikanet og truer til seg kardinalens støtte til å bygge Romas gamle havn om til et nytt Las Vegas. 

Slik sauser regissør Stefano Sollima sammen de verste fordommer – og noen sannheter – om Italia til en blodig hevnorgie mellom motstandere som det er vrient å interessere seg for. 

Les Kristin Aalens kommentar om gode og dårlige filmer på filmfestivalen i Haugesund i august: 
",0
"Når roboten går amok
Det foregår diverse forsøk med kunstig intelligens. 
Slike eksperimenter gir rikelig med stoff til en blodig science fiction-grøsser. 

Den drevne regissøren Ridley Scott (""Black Hawk Down"", ""The Martian"") er produsent for ""Morgan"" og har sikkert gitt gode råd til sin mindre erfarne sønn, Luke, som har regien. 

Tenk deg et firma som lar et forskerteam jobbe i en avsidesliggende bunker. 
Der har de etter mye strev klart å lage et kunstig menneske ved hjelp av syntetisk arvestoff, DNA. 
Men oops, skapningen – til forveksling lik en helt vanlig jentunge – utvikler seg med rekordfart. 
Etter fem år ser hun ut som en ung kvinne og lyder navnet Morgan. 

Men har ""det"", som noen kaller henne, følelser? 
Og hva med moralsk dømmekraft? 

En dag setter Morgan en støkk i alle ved å skade en medarbeider i teamet stygt. 
Straks sender firmaet sin risikokonsulent for å rydde opp. 

Dette kunne blitt en altfor enkel historie om at når mennesker leker Gud, vil produktet de har skapt, vende seg mot dem på skjebnesvangert og voldelig vis.Men interessant nok har Scotts manusforfatter lirket inn en viktig kontrast, nemlig følelseslivet og moralen til ekte mennesker. 
Forskerne som har levd med Morgan i fem år, er jo blitt glad i henne. 
Risikokonsulenten, utstudert kjølig spilt av Kate Mara, er blottet for den slags følelser overfor ""produktet"" som er skapt. 
Hennes oppdrag er utelukkende å ivareta firmaets interesser. 

Hvor fryktelig dette utvikler seg, får dere finne ut selv. 

Filmen gir assosiasjoner til den meget gode «Ex Machina» av Alex Garland (2015) som også satte opp motsetningen mellom uberørt natur ute og kunstferdighet inne i laboratoriet, mellom nerdete forskere med blandede motiver og en robot som vil bli behandlet som et fullt og hel menneske. 
Å leke Gud er neimen ikke så enkelt som man kunne tro. 

Kristin Aalens anmeldelse av ""Ex Machina"" finner du her: 
",1
"Et barn er født i Hønefoss, men hvem er moren?
Til tross for det alvorlige temaet – jakten på en ukjent mor – har Sara Johnsen laget en overraskende morsom film. 

I Johnsens forrige drama, ""Uskyld"", fikk hun mye tyn for å dynge på med mord, voldtekt, småbarnsdød og menneskesmugling og slik skape et overlesset og konstruert sjalusidrama. 

Det er kanskje derfor regissøren nå har beflittet seg på å gi ""Rosemari"" et solid lag med komikk som krydder rundt tyngre følelser. 
Denne blandingen hører til filmens store fortrinn. 

For det kunne blitt et ensidig patosfylt drama der Unn Tove, midt under sin egen bryllupsfest, finner en nyfødt baby forlatt på toalettgolvet i hotellet der feiringen foregår. 
Barnets mor er søkk borte, og først mange år senere blir det fart i letingen. 

Nå er det ikke noe galt med måten Johnsen formidler alvorsdelen på. 
Det skyldes først og fremst at det unge skuespillertalentet Ruby Dagnall uttrykker et bredt register av følelser hos fosterhjemsbarnet Rosemari, som babyen har vokst opp som. 
16 år gammel bestemmer hun seg for å finne sin ukjente mamma. 

Dagnall, en gutteaktig tenåring med hes stemme og et talende kroppsspråk, overbeviser i flere krevende scener der Rosemari er dypt fortvilet og rasende sinna. 
Her har Johnsen lykkes godt med sin personinstruksjon. 

En liten innvending er at når skuespillerne skal utforme de samme personene for 16 år siden og i nåtid, kan det gå på troverdigheten løs. 
Men ok, jeg kjøper så vidt at menn og kvinner ikke har forandret utseende i særlig grad, annet enn at de har endret hårfrisyre, klesstil, fått skjegg eller briller. 
Overrumplende 

Hvordan jakten på moren også fører til en meget bisarr oppdagelse av barnefaren, skal jeg ikke røpe. 
Regissøren er dyktig til å legge ut ledetråder som leder videre også når man tror at det ikke er mulig å komme videre. 
Etter hvert dukker det opp overrumplende elementer som kunne blitt riktig plumpe, men Johnsen balanserer akkurat så vidt på riktig side. 
Dermed unngår hun å havne i et vulgært melodrama og en ulidelig tåreperse om det å finne sine røtter og oppdage at de har vokst et helt annet sted enn forventet. 

Det er gledelig å se Helga Guren fra Rogaland teater i en fin rolle som Rosemaris fostermor. 
Hallo, norske regissører, gi henne nye oppgaver på lerretet! 
Rogalendingen Hans Morten Hansen kommer også godt fra det i en birolle. 

Så var det store humorkrydderet. 
Det skapes ikke minst av Tuva Novotny i rollen som Unn Tove, kvinnen som fant babyen på toalettgolvet. 
Hun jobber som journalist i en bitteliten avisredaksjon i Hønefoss. 
Avisa følger med på tidens krav om å være synlig på flere plattformer, må vite. 
I samarbeid med kollega Hilde (Laila Goody) lager Unn Tove web-tv-sendinger under den folkelige overskriften ""Kjærlig hilsen"". 
Snart unnfanger de ideen om å gjøre en lokal vri på Tore-på-sporet-programmene og hjelpe Rosemari med å finne moren.Dialogene mellom de to journalistdamene byr på noen aldeles deilige scener med komikk, ironisk snert og skuespillerkunst som det er lenge siden vi har sett i norsk film. 
Humoren følger av at Unn Tove og Hilde ser forskjellig på alt fra sex til mødre. 
Goody er herlig når hun lar sin figur Hilde skravle begeistret om dameerotikkboka ""50 Shades of Grey"" og i livlige ordelag fantasere om Veivesenets mannlige seminardeltakere i hotellbaren. 
Meget bra. 

Unn Tove på sin side strever med å leve opp til Hildes forestillinger om et heftig sexliv, noe Novotny får utmerket fram gjennom en reservert holdning og ofte underspilt oppgitthet over egne prestasjoner. 

Det er lenge siden jeg har sett alvor og skjemt flettet sammen på så elegant vis. 
For en herlig film. 
",1
"Poetisk om en hund
Legg av forventninger om handling, skru over på en lyrisk frekvens. 

Regissør og multimediekunstner Laurie Anderson har laget en eksperimentell film om sin elskede, nå avdøde terrier Lolabelle som på sine eldre dager ble blind. 

Filmen gir trolig mest utbytte til hundeelskere som straks vil forstå følelsene mellom hundeeier og dyr. 

Selv ble jeg utålmodig sittende og vente på et handlingsforløp. 
Fascinerende nok skaper Anderson, bosatt på Manhattan, en sammenheng mellom de dødelige flyene 11. september og hauker som vil ta hunden hennes ovenfra. 
Regissøren aner neppe at hun vekker assosiasjoner til afghanere og pakistanere som i dag må frykte faren fra himmelen i form av droneangrep. 

Resten er fine, ofte uskarpe bilder akkompagnert av Andersons myke stemme og musikk. 
",0
"Friskt om farlig online-spill
Spillutviklerne forfiner teknologien. 
Ikke rart at en ny highschool-film handler om ungdommer som går med nesa i smart-telefonen. 

Filmen gir assosiasjoner i flere retninger, fra spillet ""Truth or dare?"" 
(Nødt eller sannhet?), der deltakerne kan velge om de vil gjøre dristige og ubehagelige ting, til farlige stunt i jackass-filmene. 

""Nerve"" pakker tør-du-dette-konseptet inn i smart-telefonens online-univers. 
Filmens ungdommer kan velge om de vil være tilskuere eller aktive deltakere i et spill som lokker og belønner dem som gjør stadig farligere ting. 
Den i utgangspunktet forsiktige highschool-jenta Vee fristes til å ta deltakerrollen. 
Snart må hun ut på byen for å kysse en fremmed. 

Gradvis blir den tilsynelatende harmløse leken farligere, som da hun må hjelpe en spillpartner med blindede øyne med å styre motorsykkelen gjennom sterkt trafikkerte gater. 
Et nettsamfunn av anonyme kikkere og blinkende pengebeløp hindrer henne i å hoppe av karusellen. 

Dette er helt opplagt en story som appellerer mest til ungdomssjiktet. 
Vi som har levd en stund, grøsser over hva tenåringer lar seg lokke til av dumdristighet, pengebegjær og status i miljøet. 
Men regissørene Henry Joost og Ariel Schulman er dyktige til å ta spillgenerasjonen på alvor og drive den fartsfylte handlingen videre mot et alvorstungt klimaks. 

Hvem har kontroll? 

Parallelt øker usikkerheten hos Vee om hun egentlig har kontroll, eller om de som står bak spillet, har overtatt styringen. 

Heldigvis lykkes filmen i å sette en grense for hvor langt man kan gå i jackass-stunt. 
Samtidig får jeg en lei følelse av at filmens aktører hører til en generasjon som ikke har annet enn kunstige farer å bryne seg på. 
",1
"Vellaget om tysk nazijeger
Nazisten og jødemorderen Adolf Eichmann ble stilt for retten i Jerusalem. 
Men det skjedde ikke uten tysk medvirkning. 

Adolf Eichmann er blitt kalt Det tredje rikets ""sjefsbøddel"". 
Han var en av Hitlers mest betrodde menn i utryddelsen av jødene. 
Eichmann organiserte identifisering og transport av dem som skulle sendes til konsentrasjonsleirene. 

Etter krigsnederlaget i 1945 rømte han til Latin-Amerika og skjulte seg under et nytt navn. 

Nå, 70 år senere, får regissør Lars Kraume godt fram hvor lunkne man var i den tyske statsadministrasjonen på 1950-tallet når det gjaldt å spore opp ledende nazister og stille dem til ansvar for sine ugjerninger. 
Filmens hovedperson, statsadvokat Fritz Bauer, – glitrende framstilt av Burghart Klaussner – må kjempe en nesten ensom kamp for å finne Eichmann. 

I rettsvesenet så vel som i politiet skumler maktmenn som synes Bauer bør la fortid være fortid. 
De hadde tette bånd til nazistenes maktapparat i tiåret før og beskylder ham for å være en jøde som ikke kan tilgi. 

Funnet i 1960 

Leter man overflatisk i minnet (eller på Wikipedia), husker man at Eichmann ble hentet i Argentina i 1960 av israelske agenter. 
Han ble fraktet til Jerusalem og stilt for retten der, dømt til døden og hengt i 1962. 
Først 10 år etter Bauers død i 1968 ble det kjent at det var nettopp han som ga den israelske etterretningsorganisasjonen Mossad opplysningene som gjorde at de kunne finne Eichmann. 

Kraume får fint fram hvilken personlig belastning det var for Bauer og hans ene fortrolige kollega, Karl Angermann, å forfølge sporene etter Eichmann. 
Trusselbrev med kuler innpakket i naziflagg kom i posten, og nazi-ideologenes avsky for homofile handlinger blir brukt for alt det er verdt. 

Les også om Hannah Arendts rapport fra rettssaken om Eichmann: 

Og om filmen om henne som kom i 2013: 
",1
"Produktivt talent slår til med hevngrøsser
Å få tre spillefilmer og én novellefilm på kino i løpet av halvannet år som fersk regissør skulle ikke gå an. 
Men Henrik Martin Dahlsbakken har klart det. 

Debutfilmen hans, «Å vende tilbake» , likte jeg godt tross enkelte svakheter. 
Gjennom et drama om en far som vender hjem fra krigen i Afghanistan, viste regissøren at han tør å ta tak i kompliserte tema som depresjon og selvmord. 
Filmen er ingen jubelsang om hvor spennende det er i krigen. 
I stedet åpner den seg mot et sorgtungt indre landskap, like nakent og forfrossent som den storslåtte fjellnaturen det hele utspiller seg i. 

Min anmeldelse av filmen finner du her: 

Dahlsbakken er fra Hamar og har nå rukket å bli 27 år. 
I juni hadde han kinopremiere på novellefilmen ""Takk for turen"" , en nydelig skildring av et aldrende homofilt par, rørende spilt av Stein Winge og Jan Malmsjö. 
Fortellingen tematiserer hvordan homofili har vært et tabu i mannlige idrettsmiljøer. 

Novellefilmen innledet visningen av ""Sensommer"" , et krimdrama som svever mellom thriller, psykologisk mareritt og mental bearbeidelse av et levd liv. 
Denne miksen er både filmens styrke og dens akilleshæl. 

Men skjønt jeg savnet svar på enkelte detaljer, hjalp det å innse at perspektivet ligger hos Vivienne (Bente Børsum), en aldrende forfatter som var forlovet, men aldri ble gift. 
Krimdramaet blir en fin vev av erotikk og sjalusi, sorg og sår forsoning i møte med det unge, forelskede paret (Rolf Kristian Larsen og Heidi Toini) som svinser halvnakne og sexy rundt i huset hennes. 

Min anmeldelse av filmen finner du her: 

Nå har Dahlsbakken tatt med seg Toini og gitt henne en sentral rolle i ukas thrillerpremiere ""Cave"" . 
Storyen handler om tre unge veteransoldater, hjemvendt fra Afghanistan, som tar seg en helgetur i den norske fjellheimen for å utforske et utilgjengelig grottesystem.Man kunne frykte at dette bare ble en ekstremsportfilm der grøssene følger av de utvendige farer som noen godt trente risikojegere utsetter seg for i jordens ugjestmilde indre. 
Men regissøren antyder snart at kanskje vel så farlig er uforløste følelser som spinner sine tråder rundt den kvinnelige hovedpersonen, Charlotte, og de to mannlige turkameratene, Viktor og Adrian. 

Mer bør ikke sies om den saken. 

Som i debutfilmen ""Å vende tilbake"" ser man regissørens glede over å utnytte norsk natur til spektakulære bilder. 
Trekløverets kjøring i hårnålsvingene i Trollstigen er lekkert filmet ovenfra og stilig klippet. 
Tøft! 

Filmingen blir ikke mindre imponerende etter hvert som teamet rappellerer ved foss og juv, forflytter seg i klaustrofobiske og mørke grotteløp, og til slutt dykker i en sjø inni fjellet for å finne utgangen på den andre siden. 
Flott filmet. 

Det indre drama 

Men det er det indre, menneskelige drama som får meg til å havne på kanten av stolen, ikke bare de spektakulære bildene. 
Dahlsbakken har skapt en perle av en grøsser der blod, svette og tårer blandes i en angstfylt røre til slutt. 
Skuespillerne gjør en utmerket innsats. 

Likevel, også i dette drama finnes det noen irriterende svakheter. 
Regissøren har lagt ut noen lureagn underveis som viser seg ikke å stemme. 
Og i avslutningen tror jeg ikke på tausheten mellom to personer som kjører ut av fjellheimen igjen uten å snakke ut om hva som egentlig har skjedd. 
",1
"To rølpete duster må ta seg sammen
Filmen om de elleville brødrene Mike og Dave er løyen, den. 
Men ikke nok til å veie opp for et småkaotisk manus fullt av formelklisjeer og med slapt utviklede rollefigurer. 

""Sommerkomedie"" er et sesongbegrep i USA, og filmen med den dumme og misvisende norske tittelen ""Mike og Dave trenger damer"" er som skreddersydd for sjangeren: rølp, rus, sex og fest i vakre og sommerlige omgivelser. 
OG: den påberoper seg å være basert på en virkelig hendelse. 

Mens sommeren klorer seg febrilsk fast her hjemme er filmen helt grei, tanketom underholdning. 
Se ikke bort fra at gapskratt kan forekomme. 

Mer med Zac Efron: 

Når de to galne og barnslige brødrene Mike (Adam Devine) og Dave (Zac Efron) blir invitert i lillesøsterens bryllup, følger det med en heftelse: etter at de to har ødelagt utallige familiesammenkomster med sine galne stunts, ønsker både foreldre og søster at brødrene denne gangen skal ha med hver sin skikkelige jente som date til Hawaii-bryllupet. 
Og oppføre seg voksent og fint. 

Mer med Anna Kendrick: 

Populær nettannonse 

Men to lurvete og frekke venninner, Tatiana (Aubrey Plaza) og Alice (Anna Kendrick), kommer over brødrene elleville nettannnonse. 
Via en snedig plan lykkes de i å bli de utvalgte dydsmønstrene til gratis Hawaii-ferie. 
Så kan man jo bare fantasere fram resten. 
Det blir vilt, og folk finner seg sjæl på de rareste steder og måter. 

Tenåringsidolet Zac Efron kommer fint fra rollen som den smarteste og mest sympatiske av de uansvarlige brødrene. 
Adam DeVine sliter mer som den virkelig teite broren. 
Det komiske talentet hans blir altfor ofte kastet bort på dum dialog og enda dummere ellevillhet. 
Og mens Aubrey Plaza spiller både rølpejente og dydsmønster med både saft og troverdighet, sliter vanligvis så dyktige Anna Kendrick litt med troverdigheten som gal partyjente. 

Kreativ latskap 

Men det er først og fremst kreativ latskap fra manusforfattere og regissør som gjør at ""Mike og Dave trenger damer"" ikke er en så god og morsom sommerkomedie som den lett kunne ha vært. 
Synd. 
For det er ikke mye som mangler på en ekstra prikk på terningen. 

På kino nå: 

Oppdrag Dory: 

Suicide Squad: 

Bad moms: 

Jason Bourne: 

Star Trek Beyond: 

The Shallows: 

War Dogs: 
",0
"Blåfisken Dory på heseblesende jakt
Den herlige, optimistiske Dory med gullfiskhukommelsen får mye å bryne seg på i denne flotte blåkopien av ""Oppdrag Nemo"". 
Som gjerne kunne vært morsommere og mindre heseblesende 

Viktigheten av familie, venner, røtter og samhold er igjen temaet når Disney og Pixar etter 13 år følger opp den utrolige suksessen ""Oppdrag Nemo"". 
Ikke akkurat noe nytt der i gården, altså. 

Anmeldelsen av ""Oppdrag Nemo"": 

Forrige gang var den blå kirurgfisken Dory en sjarmbombe av en bifigur i jakten på å få Nemo hjem fra fangenskap. 
Denne gangen er det Dory selv som står i sentrum for en minst like strabasiøs og nesten umulig jakt. 
Og en ny rollefigur stjeler store deler av showet: den sleske, men ganske så godhjerta kameleonblekkspruten Hank. 

Mer av alt i kopien 

For dem som har ""Nemo"" fra 2003 under huden, vil plottet i ""Oppdrag Dory"" nærmest framstå som en blåkopi. 
Og som i kopifilmer flest, pøses det på med litt mer av alt det som ga suksess sist. 
Det er svakheten med ""Oppdrag Dory"": for mye action, for mye roping og for mye kamp om tiden gir et mettende, heseblesende totalinntrykk. 
Men bevares: her er nok å gledes og fascineres over også. 

For nye seere vil nok ""Oppdrag Dory"" fjetre minst like mye som ""Oppdrag Nemo"" gjorde i sin tid. 
Den mystiske verdenen under havet veksler igjen mellom å være et fargesprakende paradis for familie og venner, og et mørkere, dypere sted der farer og fiender truer. 
Verken jungel eller istid kan måle seg med livet under vann i animasjonsfilm! 
Mer animasjon fra Disney og Pixar: 

Den gode dinosaur: 

Innsiden ut: 

Vi har sett mye flott animasjon i årene som har gått, men dette er virkelig toppklasse, selv om grepene er velkjente. 
Fiske— og dyregalleriet er sprudlende, skremmende, optimistisk, håpløst og hjertevarmt, alt etter behov. 
Og det som står på spill for våre kjære gullfisker får oss seere til å føle sterkt og intenst for dem. 

Trøbbel med gullfiskhukommelsen 

Det å ha en såkalt ""gullfiskhukommelse"", slik at kortidsminnet viskes ut hele tiden, er selvsagt ikke så enkelt, heller ikke for en gullfisk. 
Til tross for at Dorys foreldre har gjort alt for å lære Dory enkle huskeregler slik at hun skal være trygg, greier hun å rote seg bort. 
Mens hun leter febrilsk etter foreldrene og hjemmet, har hun heldigvis selskap av de to klovnefiskene Merlin og Nemo. 
Men akkurat da små assosiasjoner vekker til live glimt fra fortiden i Dorys hukommelse, så skjer det med henne som skjedde med Nemo sist: hun blir fanget av mennesker. 
På det marine instituttet der hun havner (og fjellklatreren Cecilie Skog av uklare årsaker har fått en sentral rolle) truer mange forskjellige skjebner. 
Dermed må Merlin og Nemo gjøre alt for å finne igjen Dory. 
Det blir igjen full action. 
Nye medhjelpere og motstandere dukker opp. 
Noen er velkjente animasjonsbifigurer, andre får mer kjøtt på personligheten. 

For eksempel den svært så fascinerende Hank, blekkspruten Dory blir kjent med på marininstituttet, og som kan gå i ett med et hvert tapet når han vil. 
Blir det Hank som får sin egen film neste gang? 

Mindre stress og mer latter 

Mellom alle de actionfylte og heseblesende lete-eventyrene som våre svømmedyktige venner er opptatt av, får vi noen litt mer følelsesladde pustepauser. 
Et par lattervekkende episoder finnes også. 
Men det kunne gjort seg med mer latter og mindre stress, sånn helhetlig sett. 

Denne anmeldelsen er basert på 2D-versjonen med norsk tale. 
I originalen er det Ellen DeGeneres som låner stemme til Dory, en innsats mange har kalt tidenes beste. 
Siw Anita Andersen gjør med sin stemme Dory litt gneldrete i den norske versjonen, noe som igjen forsterker det litt heseblesende inntrykket. 
Dermed kan altså originalen ha en litt annen stemning. 

Andre filmer på kino nå: 

Mike og Dave trenger damer: 

Suicide Squad: 

Bad moms: 

Jason Bourne: 

Star Trek Beyond: 

The Shallows: 

War Dogs: 
",1
"Under huden på Magnus
Man kunne frykte at en dokumentar om sjakkgeniet Magnus Carlsen ville bli en overflatisk oppramsing av veien til suksess. 
Men nei. 

Det finnes åpenbare likhetstrekk mellom den fiktive, hårete kvinnefiguren Eva i spillefilmen ""Løvekvinnen"" og dokumentaren om den norske verdensmesteren i sjakk, Magnus Carlsen. 
Begge vokser opp som annerledesbarnet som mobbes av sine jevnaldrende. 

Nå er det nok urettferdig å sammenlikne de to regioppgavene, men da jeg så begge filmer med få timers mellomrom, ble forskjellen tydelig: 
Der regissør Vibeke Idsøe aldri kommer skikkelig under huden på sin fiktive skikkelse fra 1920-tallet, lykkes dokumentarist Benjamin Ree desto bedre i å gi noen nøkler til å forstå vårt sjakkvidunder. 

Riktignok har den 27 år gamle filmskaperen laget en formmessig tradisjonell dokumentar der han følger hovedpersonen kronologisk fra barndom via ungdom og fram til den berømtheten han i dag er. 

Men det ujålete grepet viser seg å være gullgodt. 
Det skyldes at foreldrene bidrar med video-opptak fra Magnus' tidlige barndom. 
Pappa Henrik Carlsen gir enkle riss av hva som preget gutten fra han var 2 år gammel. 
I motsetning til sine tre søstre gikk Magnus rundt i sin egen tankeverden og var lite interessert i å utfolde seg fysisk som de andre.En øyeåpner for foreldrene var fireåringens evne til å pugge fakta i et hefte om alle verdens flagg, nasjoner inkludert innbyggertall. 
Aha, tenkte mor og far, kanskje Magnus har anlegg for å spille sjakk. 

Der traff de fullstendig blink. 

Dokumentarens ene lykkekast er at Ree får bruke et vell av filmsnutter tatt opp gjennom årene som viser supertalentet i utvikling. 
Det andre er at han også fletter inn materiale som synliggjør baksiden av medaljen: 
Magnus ble mobbet av medelever på ungdomsskolen fordi han var så annerledes. 
Det er omtrent da han bestemmer seg for å bli verdensmester i sjakk. 

Men regissøren borer enda dypere og graver fram den egentlige gåten ved Magnus: 
Hva er det med hjernen hans som gjør at han allerede som tenåring kan slå sjakk-legenden Garri Kasparov? 
Hva skjer inne i hodet hans når han kan sitte med bind for øynene og vinne over de beste sjakkspillerne på Harvard bare ved å se trekkene for seg i blinde? 
Og motsatt: 
Hvordan kan han bli så nervøs at han gjør en masse feil i de første partiene i den berømte VM-kampen mot den indiske tittelbæreren Vishy Anand? 
Hva fikk Magnus til å slappe av på dag 2 og faktisk vinne, mot alle odds? 

Alt dette får Ree fram på utmerket vis, faktisk slik at det blir spennende selv om vi vet utfallet. 

Visst har Carlsen en eksepsjonell hukommelse. 
Men det fascinerende med ham er at han ikke utelukkende framstår som en mann med en datamaskin til hjerne. 
Ree understreker igjen og igjen at en vesentlig side ved sjakkgeniet handler om intuisjon, følelser og trygghet. 

Det foreldrene og søstrene Carlsen har gjort for å backe opp og respektere den innesluttede gutten i så måte, er rett og slett nydelig. 

""Magnus"" har kinopremiere 2. september. 
",1
"Utfordrer vårt skjønnhetsideal
Vibeke Idsøe lykkes et godt stykke på vei med sin filmatisering av Erik Fosnes Hansens roman ""Løvekvinnen"". 

Det første plusset er et knippe sentrale skuespillere – to av dem fra Stavanger – som levendegjør skjebnen til pikebarnet Eva som kommer til verden en vinterdag i 1912. 
Den erfarne Rolf Lassgård gjør en solid jobb som stasjonsmesteren som må bære to sjokk: 
At hans elskede hustru dør idet hun føder deres barn, og at jenta som kommer til verden, er dekket av hår over hele kroppen. 

Tapet av kona er en dyp sorg, babyens utseende kjenner han som en stor skam i et lite lokalsamfunn der konformitetspresset er tungt. 
Det gjør vondt å se hvordan pappa Arctander etter hvert låser datteren inne i et kott hvis hun bryter hans regel om ikke å vise seg ute. 
Men det skal vise seg at stasjonsmesteren har et vidt spekter av følelser på lager i møte med sitt eget kjøtt og blod. 

De som blir glad i henne 

Vi kan skylde på fordommer for 100 år siden. 
Men heller ikke i dag ville folk latt være å glo forskrekket på et gjennomhårete spebarn, etter hvert jentunge. 
Synet av et pelskledd ansikt og menneskekropp vekker spontant ubehag på en skala mellom forundring og avsky, også hos oss kinogjengere.Derfor er det så avgjørende at regissøren lykkes med å omgi Eva Arctander med personer som blir glad i henne. 
Det klarer hun først gjennom den godt voksne kvinnen (Karen-Lise Mønster) som tar seg av den nyfødte, men ikke minst ved hjelp av den 17 år gamle ammen som får fø opp babyen. 

To fra Stavanger 

Denne Hannah er glitrende spilt av Kjersti Tveterås fra Stavanger, til daglig ansatt ved Nationaltheatret. 
I stadig nye episoder står hun opp for det annerledes barnet og forsvarer Evas rett til å komme ut og få luft, gå på juletrefest, begynne på skolen og oppfylle drømmer for et selvstendig liv. 

Også stavangerskuespiller Rolf Kristian Larsen gjør en god jobb som stasjonstelegrafist med null anlegg for skepsis mot Eva på grunn av hennes utseende. 

Et annet pluss er den tidsriktige miljøskildringen som så ofte svikter i norske lavbudsjettfilmer. 
Her har man fått til mye prustende damplokomotiv, livlig juletrefest og skrekkblandet varietéteater etter å ha satset hele 80 millioner kroner. 

Men et sted midtveis stopper min innlevelse i ""løvekvinnen"" opp. 
Det har å gjøre med at det er ytterst krevende å holde på engasjementet når man skal følge et menneske gjennom 25 år. 
Her kan romanformen ha det lettere. 

I det visuelle formatet, derimot, havner Idsøe mer og mer i antydende episoder som gjør at jeg blir sittende og betrakte hovedpersonens skjebne utenfra. 
Jaså, der blir Evas gode venn, telegrafisten, sendt på dør. 
Ja vel, der blir hun misbrukt av en vitenskapsmann. 
Stakkars, der må hun opptre på et varietéteater, men klarer å bryte ut. 

Hun treffer en kunstner som hevder at skjønnheten kommer innenfra, noe som virker irriterende lite troverdig når ordene uttales av den vakre skuespilleren Connie Nielsen. 
Eva får iallfall kraft til å skaffe seg utdannelse og en karriere på et framstående lærested. 

Men på sitt beste lykkes Idsøe i å formidle en grunnleggende innsikt i den dype, uhelbredelige ensomheten hos et menneske som ser totalt annerledes ut. 
Eva vil alltid bli betraktet som unormal fordi det store flertall bare bedømmer henne på avstand.Desto mer rørende er kjærligheten hun opplever fra mennesker som står henne nær og blir kjent med henne. 
En av filmens fineste scener er togturen der pappa Arctander slipper seg løs og ignorerer at andre passasjerer ser rart på hans datter. 

""Løvekvinnen"" har kinopremiere førstkommende fredag. 

Her kan du lese intervju med flere av skuespillerne i filmen i forbindelse med at den var åpningsfilm på filmfestivalen i Haugesund søndag. 
",1
"I våpensmuglernes lyssky verden
Den ville historien om to unge våpensmuglere burde vært enda skarpere i kantene. 

Verdens kriger får sine våpenforsyninger fra et utall av aktører i øst og vest, inkludert Norge (vi solgte bomber, granater, miner, raketter og lignende krigsmateriell for 1,8 milliarder kroner i 2014, ifølge Statistisk sentralbyrå). 
Men svært mye av det globale våpenarsenalet flyter over landegrensene på høyst lyssky vis. 
Å få innblikk i denne geskjeften er absolutt et interessant emne for en spillefilm. 

300 millioner dollar 

""War Dogs"" iscenesetter den sanne historien om to dophuer fra Miami som nesten klarte å lure Pentagon til å betale dem 300 millioner dollar for utstyr til krigen mot terror i Afghanistan. 
Den grelle historien ble offentliggjort i magasinet ""Rolling Stone"" i 2011 etter at 21 år gamle Efraim Diveroli og 25 år gamle David Packouz var stanset av FBI i sitt ville forsøk på å smugle krigsmateriell fra Albania til Kabul. 

Selvfølgelig kan regissøren skrive om på historien slik han tror filmen er tjent med. 
Fortellingen er lagt i munnen på David Packouz, den minst skyldige av de to, da denne ble lokket inn i partnerskap av den langt mer kyniske Diveroli. 
Phillips inkluderer Davids forhold til en gravid samboer. 
At han tjener altfor lite på en hederlig jobb for å kunne forsørge henne og barnet, brukes som et forståelig motiv for å la seg friste av den enorme fortjenesten som våpensmuglingen gir. 
Ikke helt troverdig 

Men de mange visittene innom Davids familieliv virker ikke helt troverdige som moralsk unnskyldning. 
Rolling Stone-artikkelen gir inntrykk av at både Efraim og David var to ryggesløse og bevisstløse tullinger som ville sko seg på andres krigsulykke. 
At Diveroli var den verste av dem, får manuset og Jonah Hills spill godt fram. 

Likevel bidrar Efraims mange sleivete kommentarer til at filmen heller mer mot en svart komedie enn det blodstenkte alvoret det egentlig handler om. 
Jeg er sannelig i tvil om temaet er tjent med det. 
",1
"Likegyldig fjernt fra vår verden
Den nye Star Trek-filmen tilfredsstiller fansens sug etter spektakulær action, men skuffer de som vil ha en smule dybde. 

De første Star Trek-filmene og tv-seriene fra 1960— og -70-tallet var sterkt preget av ideologien til Gene Roddenberry, en kar som trodde på å skape likhet mellom mennesker og raser. 
En berømt scene fra 1968 var da Kaptein Kirk og løytnant Uhura i romfergen U.S.S. Enterprise kysset hverandre. 
Slik fikk amerikanske tv-tittere for første gang se en hvit mann og en svart kvinne i intim nærkontakt. 

Framtidssamfunnet til Roddenberry kalles Føderasjonen og er en union av ulike raser og folkeslag. 
Fascinerende nok er sjalusi og grådighet minimert fordi mat og klær produseres gjennom ren energi. 
Slik blir arbeid og penger unødvendig. 

Det forklarer nok mye av Star Trek-universets popularitet at det skildres en optimistisk, nesten utopisk framtid der menneskeheten har overvunnet sykdom, rasisme, fattigdom, intoleranse og krig på jorden. 
I stedet kan hovedpersonene utforske verdensrommet, oppdager nye sivilisasjoner og spre fred og forståelse. 
Men gradvis fikk Roddenberry mindre innflytelse, og Star Trek-produksjonene la mer og mer vekt på action og krig. 

Så også i den 13. kinofilmen, ""Star Trek Beyond"". 
Da gjengen i Enterprise er ute på nye tokt, støter de på en skummel og svært aggressiv ny fiende, ledet av den monsterlignende Krall. 

Etter en litt jabbete start skrur den taiwanske regissøren Justin Lin – han har laget en bråte med heftige ""Fast & Furious""-filmer – opp tempoet. 
Så lar han trollmennene i dataeffektmakeri boltre seg i spektakulære eksplosjoner og voldsomme konfrontasjoner ute i galaksene. 
Dette er ofte lekkert å se på. 

Fornøyelsen består altså i mye visuelt snop, men også i gjensynet med skuespillerne som har levendegjort sentrale figurer i Star Trek-universet siden 2000-tallet: 
Chris Pine som kjekkasen Kaptein Kirk, Zachary Quinto som den langørede Spock (et kjennetegn ved vulkan-folket), Zoe Saldana som den alltid pålitelige Uhura og Simon Pegg som festlig skotte med datatekniske ferdigheter. 
Mangler dybde 

Skuffelsen er – som så ofte i actionpregede satsinger – mangelen på menneskelig dybde. 
Ikke minst irriterer det at den nye, spennende romkvinnen Jaylah ikke får mer å spille på enn å være superflott sminket og uredd i kamp mot Krall og hans krapyler. 

Men Lin er tydeligvis ikke regissøren for eksistensielle samtaler. 
Han forsøker seg riktignok med å la Kirk og Spock prate litt om hvordan de skal leve opp til sine fedres berømmelse, eller litt dialog om hvorfor skurken Krall ble den han har blitt, men dyptpløyende blir det aldri. 
Følgelig opplever jeg filmen midtveis som helt likegyldig og søvndyssende fjern fra vår verden.Men pang! 
Der slår Lin iallfall til med ny energi i en formidabel sluttsekvens der Kirk og Krall braker sammen i en duell fordi skurken truer med å ødelegge hele universet rundt Føderasjonen. 
Her er noen imponerende og visuelt spennende scener som virker nye og friske. 
Slik berger regissøren i land en 4-er – så vidt det er. 
",1
"Herlig nervepirrende om uheldig surfers haisommer
Man trenger ikke alltid så mange ingredienser for å lage en habil thriller. 
Vakker kvinne, hav og hai holder i noen tilfeller lenge. 

Handlingen i denne filmen kan lett oppsummeres i én setning: 
Surfer forsøker å unngå å bli spist av hai. 
Man kunne altså gjerne beskyldt filmens tittel for å beskrive dens (mangel på) dybde, men noen ganger er det deilig å vite hva man får. 
I den ofte utskjelte sjangeren ""hai-thriller"" er dette noe det beste jeg har sett på en stund. 

Blake Lively spiller en ung kvinne som har reist til Mexico for å finne sin avdøde mors favorittstrand, gode surfebølger og muligens litt fred i sjelen attåt. 
Hun finner de to førstnevnte, men etter et par kitchy scener som med sin kroppsfikserte kameraføring kunne ha hørt hjemme i en remake av ""Baywatch"", er det brått slutt på moroa. 
Vår heltinne strander først på en hval etter å ha blitt angrepet av en diger hai, deretter kommer hun seg videre til en bitteliten holme, som dessverre bare er der når det er lavvann, og dermed starter en nervepirrende nedtelling mens den særdeles tålmodige haien sirkler omkring sitt foretrukne bytte. 

Man kan med fordel skru av den delen av hjernen som lurer på hvor mye mat en fisk egentlig trenger for å bli fornøyd med dagen. 
Dette er den gode, gamle katastrofehistorien hvor alt som kan gå galt, går galt, fullspekket med brå kast i både musikk og kameraføring. 

Siden Lively tilbringer det aller meste av tiden på lerretet alene, er det mye som står og faller på hennes prestasjon her. 
Heldigvis har hun det naturlig bekymrede ansiktsuttrykket som trengs når man skal sy sine egne sår med ørepynt, spjelke måkevinger og rømme fra moderne filmhistories mest insisterende rovfisk. 
",1
"Mørkt, merkeleg og moro
Bør du le eller grina av ""The Lobster""? 
Gudane veit. 

""The Lobster"" er ein sånn film du enten elskar eller hatar – trur eg. 
Juryen på årets filmfestival i Cannes likte greske Yorgos Lanthimos merkelege, første engelskspråklege film såpass godt at han fekk den prestisjetunge juryprisen. 
Men eg har også lese kommentarfelt der folk skriv at dei har reist seg og gått fordi dei meiner filmen er vemmeleg – gjerne etter å ha forventa ein meir konvensjonell komedie. 

Handlinga i ""The Lobster"" er lagt til ei nær framtid, der single menneske blir sende til hotelliknande institusjonar der dei har 45 dagar på seg til å forelska seg og finna ein ny partnar. 
Lukkast dei ikkje, blir dei – hald deg fast – omskapt til eit sjølvvald dyr. 
David (Colin Farrell) er nyskild og deprimert, kjem til hotellet med ein hund (det viser seg å vera broren Bob, som altså ikkje klarte å finna ny partnar), og vil sjølv bli til ein hummar om han skulle mislukkast i partnarjakta. 
På hotellet møter han ei underlig forsamling andre single som håper å unngå dyrehamen, samt ei betjening som arrangerer bisarre møte og dans på dagtid for å kopla folk som passar saman. 
Er du nærsynt, passar du til dømes med andre nærsynte. 
Blør du naseblod, bør du finna nokon med naseblod. 

I skogen utanfor hotellet bur dei single, som har måtta flykta frå byen der politiet er etter alle som ikkje er saman med nokon. 
Hotellgjestene jaktar på dei single i skogen med gevær lada med bedøvingspiler. 
Og mens det på hotellet er forbode med onani og alle må bli saman med nokon, er det heilt motsett i skogen. 
Der kan du masturbera i veg, men straffa er streng om du flørtar eller kyssar nokon. 

Ja, det er eit surrealistisk og underleg univers, men Lanthimos klarer å få det til å fungera og bli logisk, på sitt underlege vis. 
Flott å sjå på er det også, med vakre bilete, særleg frå skogen, tidvis i sakte, stilisert film. 
Av ein eller annan grunn dukka Stanley Cubrick og ""A Clockwork Orange"" opp som ein referanse i hovudet mitt. 

Menneska i denne skakke verda er for ein stor del kjenslekalde og distanserte. 
Det speglar seg i skodespelet, og i absurde, reserverte samtalar mellom menneska som vekselvis skal få/unngå å få kjensler for kvarandre. 
Det er bevisst tilknappa og stivt. 

Har du sansen for mørk og subtil humor, kjem du til å le av dette. 
Men den bistre komikken blir i neste augneblink avløyst av grotesk vald, som får latteren til å setja seg fast i halsen. 
Det er rett og slett ikkje godt å seia om ein bør le eller gråta når ein ser ""The Lobster"". 
Men eg lo mest. 
",1
"Skurkene som kom inn fra kulden
Visuelt støyende sopihop som forteller oss at alle egentlig er gode og rasjonelle på bunnen. 

Tegneserieskurker kan være noen fascinerende skapninger, i og med at formatet tillater dem mye som et tradisjonelt filmmanus ikke ville ha gjort. 
I ""Suicide Squad"", samles en rekke av DC Comics' ulike skurker i et lag som en alvorlig secret service-matrone (Viola Davis) beordrer til å bekjempe eventuelle terrorister eller annet rask som hun mistenker at kan slå til når som helst. 

Handlingen er minst like tøysete som man kunne forvente, og spekket med halvslappe vittigheter som det stort sett bare er Will Smith som klarer å framføre på en noenlunde troverdig måte. 

Problemet er først og fremst at man har samlet en broket gjeng med skurker, med og uten superkrefter, uten at det tilsynelatende ligger noen plan bak, i hvert fall ikke i denne historien (banden dukket opp i tegneserieversjon for første gang sent på 50-tallet). 
Halvparten av dem kunne blitt skrelt bort uten noen som helst konsekvens for handlingen. 
En av dem introduseres i siste liten, bare for å sprenges i lufta i neste scene. 
Det virker nesten som om regissør og manusforfatter David Ayer ikke har klart å bestemme seg for hvilke bakgrunns— og bihistorier han skal konsentrere seg om, og for mange er så slurvete og overfladisk nedtegnet at det ofte er vanskelig å se hensikten med å bruke tid på dem. 

Aller verst er det likevel at man ikke har klart å la skurker få være skurker. 
I den obligatoriske scenen hvor alle er desillusjonerte og derfor går inn på en bar, framstår hele gjengen som reflekterte mennesker som er gode på bunnen, de har bare litt vanskeligere for å uttrykke det enn normale folk. 
Det blir for dumt på så mange plan, og skaper et overflødig lys der det burde ha vært beksvart. 
",0
"Godhjertet skildring av anti-kapitalisme i praksis
""Captain Fantastic"" er en godhjertet og litt trist fortelling om en usedvanlig konsekvent og prinsippfast far. 

I løpet av den blodige og på mange måter storslåtte åpningsscenen, kunne man blitt forledet til å tro at denne filmen omhandler en postapokalyptisk virkelighet: 
Dypt inne i en frodig skog blir vi vitne til en overgangsrite hvor familiens eldste sønn sniker seg innpå en hjort og dreper den med et velplassert knivstikk. 
Patriarken, strålende spilt av Viggo Mortensen, kunngjør at gutten nå har blitt en mann, før hele familien på jovialt og drevent vis parterer dyret og tar det med hjem til middag. 

Det viser seg snart at seksbarnsfamilien har minimal kontakt med omverdenen, lever av selvberging, og ligger i hardtrening for å være i topp fysisk og intellektuell form. 
Når mor dør, blir de imidlertid tvunget til å forholde seg til andre mennesker, noe som fører til at noen og enhver møter seg selv i døra. 

I en del av scenene framstår ungene som så selvgode og sarkastiske som bare barn av politisk eller religiøst monomane foreldre kan bli. 
Heldigvis er de også utstyrt med rikelige mengder humor, noe som legger en demper på det ubehagelige inntrykket av at de egentlig er med i en sekt hvor alle er hjernevasket til å tro at bare de selv sitter med de riktige svarene. 
Situasjonen er imidlertid så til de grader satt på hodet at den ungen som forsøker å rømme tilbake til sivilisasjonen, framstår som den egentlige rebellen. 

I bunn og grunn handler det om hva en familie er og hvor langt mennesker kan være villige til å gå for å leve opp til sine idealer. 
Den er også en viktig påminnelse om at de fleste foreldre gjør det de selv tror og mener at er best for sine barn, uansett hvor bort i natta fjernt det må virke for utenforstående. 
",1
"Mer koselig enn skremmende
Steven Spielbergs film om Roald Dahls fine kjempe er tro mot boken, men kanskje litt i snilleste laget. 

Jeg husker fortsatt hvor vettskremt jeg var da jeg som barn hadde hørt første kapittel av ""SVK"" opplest i den noe forslitte sjangeren hørespill på radioen. 
Den trolske, nifse stemningen som få andre enn Roald Dahl klarte å trylle fram, var noe helt for seg selv, og det er fortsatt langt mellom barnebokforfatterne som kombinerer spenning, humor og hjertevarme på en så uanstrengt og naturlig måte. 

Brutale naboer 

Etter det dramatiske anslaget, brukte Dahl en del tid på å etablere vennskapet mellom lille Sofie og Store vennlige kjempe, samtidig som han forklarte hva kjemper er og gjør. 
Det samme gjør filmen. 
Møtene med de brutale dustene av noen kjemper som SVK er hensatt til å leve i naboskap med, skaper et konstant element av uro, men vi får likevel anledning til å bli kjent med den vennlige kjempens hjem, matvaner, arbeid og ikke minst fargerike vokabular i et fredelig og behagelig tempo. 
Å høre SVK (Mark Rylance) snakke er en fryd, han får de elleville ordene til å høres ut som ren poesi til tider, og dialogen er samtidig en påminnelse om forfatterens uvanlig velutviklede fantasi og språklige evner. 

Drømmeverden 

Det var mye som talte for at Steven Spielberg ville være rett person til å regissere en film hvor handlingen i stor grad dreier seg om drømmer og drømmeverdenen, og han har da også skapt noen scener som visuelt sett er en fryd å oppleve, selv om de i og for seg representerer et hvileskjær i handlingen. 
Da er det mer skuffende hvor forsiktig han kommuniserer skrekken en liten jente nødvendigvis må føle når et monstrum av en kjempe plutselig dukker opp og kidnapper henne. 
Filmen er riktignok myntet på et ungt publikum, men jeg tror de tåler mer enn dette. 
Det er derimot greit at man har tonet ned de andre kjempenes praksis med å spise små barn, de er ufyselige nok som det er. 

Pottersk stemning 

Den tekniske utførelsen er det ingenting å si på. 
Klippene som viser reisene mellom Londons dunkle bygater og det geografisk uhåndgripelige Kjempeland, gir assosiasjoner til Harry Potters mange reiser til Hogwarts, og når drømmene skal fanges på den andre siden av tjernet, er det som om man reiser inn i en nordlys-himmel tegnet av Tim Burton. 

Mark Rylance gjør en strålende rolle som den vennlige kjempen, og hans digitaliserte kropp smelter sømløst inn i resten av bildene. 
Det er imidlertid en del som tyder på at alle spesialeffektene har stått litt i veien for kommunikasjonen mellom Rylance og Ruby Barnhill, som ellers gjør en troverdig tolkning av den tøffe, men følsomme barnehjemsjenta Sofie. 
Begge er uansett lette å bli glade i, og mangelen på konflikt dem i mellom, er befriende. 

Promp er alltid morsomt 

De morsomme elementene blir godt ivaretatt gjennom det eldgamle prompetrikset, blant annet i noen kostelig sekvenser på det ellers så korrekte, britiske hoffet. 
Jeg mistenker at denne scenen nok kunne oppfattes som mer uærbødig da den ble skrevet, for snart 35 år siden, men en god prompescene kan heldigvis stå på egne bein. 
Det er i det hele tatt mye å le av i ""SVK"", men ikke så mye at det begynner å nærme seg komedien. 
På samme måte har Spielberg skapt rom for en del sentimentalitet, men uten at det blir tyngende og unaturlig. 
Dette er ikke filmen man ler seg i hjel av, men man går heller ikke gråtende ut av kinosalen. 
Noen av scenene kunne fort blitt litt voldsomme for de aller minste, men også på dette punktet har man holdt seg trygt innenfor rimelighetens grenser. 
Resultatet blir en trygg og fin familiefilm som vil kunne fungere for de aller fleste. 
Uten å ta pusten fra noen. 
",1
"Motstandsløs, sjarmerende rølpefilm
Først når man godtar at filmen mangler plott, blir den en sann fornøyelse. 

Regissør Richard Linklater skal ha kalt ""Everybody wants some!!"" en ""åndelig oppfølger"" til 1993-filmen ""Dazed and Confused"", som omhandlet de avsluttende dagene på high school for en gruppe ungdommer sent på 70-tallet. 
Årets film er satt til 1980, en langhelg før college starter. 
Handlingen, i den grad man kan kalle det handling, kretser rundt baseball-talentet Jake (Blake Jenner), som flytter inn i et nedrent hus sammen med en gruppe framtidige lagkamerater. 
Det er to regler i huset, får vi høre fra en av filmens få ansvarlige voksenpersoner: 
Ingen alkohol og ingen damebesøk på soverommene. 
Gjengen bruker så resten av filmen til å bryte disse reglene så godt de er karer for. 

Visuelt sett er filmen en fryd. 
Klær og frisyrer er fortsatt så kort vei inn i 80-tallet at det ikke skjærer i øynene, og filmskaperne har klart å tøyle eventuell trang til å karikere for mye. 
Lydsporet er også noe man bare kan lene seg tilbake og nyte. 
Filmens tittel er da også hentet fra en Van Halen-sang, noe som understreker at musikken spiller en egen rolle her. 

Innledningsvis kan det virke som om man har ramlet inn i et miljø fylt av ekvivalentene til Stifler fra ""American Pie""-filmene. 
Det tar imidlertid ikke lang tid før det viser seg at de aller fleste av dem er umulige å mislike, og når man har forsont seg med at filmen verken byr på konflikt, karakterutvikling eller plott, er det bare å lene seg tilbake i stolen og la seg underholde av alle de testosteroninfiserte skøyerstrekene, festingen, og ikke minst det som er et slags gjennomgangstema: 
Viljen og evnen til å leve i nuet. 
",1
"Perfekt kamp mot det perfekte
""Bad moms"" er så tøysete, sarkastisk, overdreven og sentimental at det nesten bikker over. 
Gode skuespillere og frekke vitser gjør at den lander på beina og vel så det. 

Det hadde ikke forundret meg om ideen til denne filmen ble sådd på et spesielt langtrukket Fau-møte. 
Tematikken er nemlig langt på vei hentet fra alle de store og små pliktene foreldre i dag har en tendens til å pålegge seg selv, stort sett for å framstå som vellykkede i andres øyne. 

Mila Kunis spiller hovedrollen som den kronisk stressede Amy. 
Livet som arbeidende tobarnsmor med ubrukelig ektemann synes fullstendig uoverkommelig, og det blir ikke bedre av at hun ryker uklar med den fascistiske Fau-lederen Gwendolyn, strålende spilt av Christina Applegate. 
Når så det allerede skakkjørte ekteskapet ryker, får Amy nok av alt maset og havner på fylla med to andre mødre. 
De inngår en slags pakt om å bli flinkere til å gi litt f. 
Dette understreker regissørduoen Jon Lucas og Scott More med å sende dem ut på en tøysete handlerunde som ikke på noen måte står tilbake for sprellene fra ""Hangover""-filmene. 

Som nordmann kan man gjerne riste litt på hodet over hvordan den amerikanske middelklassen tilsynelatende henger igjen i forslitte kjønnsrollemønstre, men så skal man samtidig huske på at komedier som denne dyrker overdrivelsens kunst for alt den er verd. 
Mye er dessverre til å kjenne seg igjen i, og man kan faktisk finne litt stoff til ettertanke innimellom alle de frekke vitsene og sprø replikkene. 

En del sentimentalt sobihob må vi selvsagt igjennom, men et knippe skuespillere som er langt over gjennomsnittet gode på komedie gjør at de hjertevarme scenene aldri får sjansen til å ta overhånd. 
",1
"Stilren actionkavalkade fra dataalderen
Den siste filmen om supermannen Jason Bourne er akkurat så overdreven, heseblesende og underholdende som forventet. 

Dette er et erketypisk eksempel på en du vet hva du får-film. 
Her øses det på med stilige, kostbare actionscener, hektisk problemløsing, løping, slåssing, presisjonsskyting og en hel rekke urealistiske rollefigurer som alle er en form for supermennesker på sine felt. 
Legg til det velkjente, litterære grepet med å utstyre hovedpersonen med hukommelsestap, så er det bare å begynne å nøste i fortiden mens man beveger seg i full fart framover. 

Når årets kapittel i Bourne-serien starter, har hovedpersonen allerede klart å pusle sammen mesteparten av sin tidligere så ukjente bakgrunn, og lever i en eksiltilværelse hvor han livnærer seg ved å delta i undergrunnsslåsskamper, noe han selvsagt har et stort talent for. 
Den siste brikken mangler imidlertid, og kommer til vår helt via en tidligere kollega (Julia Stiles), midt i en av de heftigste demonstrasjonene i Hellas i moderne tid. 
Dermed får Bourne anledning til å manøvrere seg gjennom rasende folkemengder, brennende biler og opprørspoliti, samtidig som en psykopatisk CIA-leiemorder jakter på ham og CIA-hovedkvarteret overvåker det hele som om det skulle vært et litt primitivt tv-spill. 
Og fortsatt er vi bare en liten halvtime uti filmen. 

Actionscenene er i stor grad filmet på den flimrende, humpete måten som man strengt tatt burde ta reisesyketabletter mot, og man skal helst ikke tenke for mye over om det egentlig er noen som helst logikk å spore i alle de heseblesende scenene, hvor folk alltid vet akkurat hvilken dør de skal ta, hvilken vei de skal kjøre og så videre. 
Her kjører man opp og ned bratte trapper på motorsykkel, pløyer seg igjennom flere titalls biler i motsatt kjøreretning, moser kasinoer med pansrede kjøretøy og kommer forholdsvis uskadd fra hopp fra femte etasje. 
Dette er gravalvorlig tullballaction på høyt nivå, og man får ta det for det det er. 

Egentlig er det ganske imponerende at filmskaperne har klart å skvise såpass mye nytt ut av denne sitronen. 
Det skyldes dels at man har introdusert en del nye fjes og dels at man har lagt handlingen forholdsvis tett opp mot virkelige problemstillinger som omhandler datasikkerhet og overvåkning. 
Snowden-saken blir nevnt tidlig i filmen, og mye omhandler da også tech-nerdenes og datarebellenes kamp mot det mektige, skruppelløse CIA. 
Her ser storebror deg forbausende tydelig. 
Kontrasten er stor mellom den kaotiske kameraføringen som viser Bournes flukt og/eller jakt gjennom gatene i et knippe storbyer og de striglede kontorlandskapene befolket av kjappe datafingre og lydige, alvorlige folk som til enhver tid vet hvor målene befinner seg og plukker fra hverandre brannmurer som om de skulle ha vært duploklosser. 

Innad i den mektige etterretningsorganisasjonen oppstår også enkelte gnisninger. 
Tommy Lee Jones spiller en gammel, værbitt CIA-sjef av den gamle skolen, og utfordres av det unge og dyktige steinansiktet Heather Lee, spilt av det svenske stjerneskuddet Alicia Wikander. 
Om man skulle lage et regnskap over skjermtid, handler filmen vel så mye om disse to som om den ekstremt ordknappe hovedpersonen. 

En regissør med større sans for hjerte og smerte kunne helt sikkert malt ut Jason Bournes eventuelle sjelelige kvaler og sorg i både den ene og andre retningen. 
Regissør Paul Greengrass har i stedet skapt en hovedperson som har omfavnet ensom ulv og steinhard drapsmaskin-konseptet og som (tilsynelatende) ikke lenger har spesielt stort utbytte av menneskelig kontakt. 
Ikke minst derfor er det god grunn til å tro at denne historien ikke er slutt ennå. 
",1
"Et siste farvel og en hund til besvær
To menn danser subtilt med døden, og det gjør de forferdelig godt i denne spanske prisgrossisten. 

Julián er kreftsyk og bor sammen med hunden sin, Truman, i Madrid. 
Hans barndomsvenn Tomás, som bor i Canada, kommer tilbake til hjembyen og prøver å overtale Julián til å fortsette med cellegiftbehandlingen. 
De to mennene har fire dager sammen, og sammen begynner de å gå korte og lange turer rundt grøten: 
Julián skal dø. 

Hans største bekymring er hvem som skal ta vare på hunden Truman når han går bort. 
Med det som bakteppe snirkler de to voksne mennene seg rundt døden i en film som tilsynelatende handler om døden og en hund, men som i realiteten er en framvisning av et vennskap. 

""Truman"" er et stille og nesten udramatisk drama om vennskap, om døden, livet og forhold mellom mennesker. 
Ricardo Darín og Javier Cámara er fantastisk lavmælte og avmålte i en sosialrealistisk fortelling som angriper døden ganske usentimentalt. 
Melankolien og sorgen spiller de utmerket, og de får også flettet inn litt forsiktig humor. 
Julián vil få orden i sysakene før hen forsvinner, og Tomás' dilemma er hvor mye han skal blande seg inn, hvor mye han skal la fare og hvor mye han bare skal være til stede. 
Duoen gjør virkelig filmen med sine fremstillinger av vanskelighetene rundt døden. 
De skal snakke om det, de skal holde humøret oppe, de skal forholde seg til folk rundt seg og de skal leve så lenge de er i live. 
De gjør det subtilt og flott, både Ricardo Darín og Javier Cámara. 

Det er en varm film som heldigvis unngår å bli lokket ut i tårepressing. 
Her er få rasende oppgjør og store fakter. 
Følelsene er absolutt til stede, men Julián har en litt mannlig og praktisk tilnærming. 
Hvem tar hunden? 
Kiste eller urne? 
Hovedrollene er strålende, birollene passende og tempoet akkurat passe til at kamera får dvele litt, men ikke for lenge. 
",1
"God, gammel ytterst på stolen-grøsser
I mørket skjuler det seg fæle monstre. 
Som oftest i fantasien, men i filmens univers kan de være både veldig onde og veldig virkelige. 

At produsenten av den elegante grøsseren ""Lights out"" er den malaysisk-australske James Wan (""Saw"", ""The Conjuring"") får nok mange skrekkfilmentusiaster til å fatte interesse. 
Det gjør de rett i. 
For selv om regien er ved den svenske spillefilmdebutanten David F. Sandberg, hører ""Lights out"" stemnings— og sjangermessig sammen med Wan-filmer som ""The Conjuring"" og ""Insidious"": 
Her skal skrekkentusiastene få det de søker etter: konstant spenning, intense skrekksjokk og stilige, skremmende effekter. 

Sårbarheten i mørket 

Sandberg har et utall kortfilmer bak seg, og ""Lights out"" er basert på en kortfilm med samme navn fra 2013. 
Den bruker overnaturlige elementer, men er likevel så jordnær og naturalistisk at man kjenner skrekken som personlig relevant. 
For hvem har ikke en eller annen gang fryktet mørket og kjent på sårbarhet når synssansen svekkes? 

Andre aktuelle grøssere: 

For skolegutten Martin (Gabriel Bateman) er mørkets monstre en hard virkelighet som stjeler søvnen hans og gjør ham til et vrak. 
Hans dypt deprimerte mor er nylig blitt enke, alle rom bader i mørke, og Martin aner at de to ikke er alene i huset. 
Da barnevernet kommer på banen, kommer hans for lengst utflyttede storesøster Rebecca (Teresa Palmer) for å hjelpe til. 
For Rebecca blir hjemkomsten et nytt møte med barndommens redsler som fikk henne til å flykte fra familien. 

Hopper i stolen 

The Conjuring 2: 

Insidious: Chapter 2: 

The Conjuring: 

Death Sentence: 

Vi skal gjennom en svært spennende historie om besettelse, mental lidelse, farlige forbindelser og skremmende fortid. 
Sandberg har fått maksimalt ut av lyd— og lyseffektene i den svært velspilte filmen, vi slutter aldri å hoppe i stolen når vi aner konturene av skyggene i mørket. 
De få spenningspausene er svært så kjærkomne. 
Og heldigvis faller han sjelden og aldri for fristelsen til å pøse ekstra på med gørr og effekter, den sobre skrekkelegansen holder helt i mål. 
Det gjør også den indre logikken. 

Mer kan man ikke forlange av en glitrende god gyser. 

Og enda mer skrekk: 
",1
"Imponerende, frustrerende og slimete spøkelsesjakt
Ghostbusters anno 2016 er verd et par popcorntimer på kino. 
Men vær forberedt på å bli oftere flau enn lattermild av de krampaktige morsomhetene. 

Vitenskapsfolk skal jo ikke tro på spøkelser. 
Men fysikerne Abby, Erin og Jillian har sett dem med egne øyne. 
Det er dem du skal ringe om du har et spøkelsesproblem. 
Da kommer de med sine egenutviklede spøkelsesvåpen og ordner opp. 
Akkurat som i originalen av ""Ghostbusters. 
For dette er altså en nyhetsinnspilling. 
Med noen essensielle endringer. 
Til ramaskrik fra kulten rundt originalen. 

Men var den første ""Ghostbuster-filmen virkelig den klassiskeren den er utropt til igjen og igjen til i det siste? 
Er ikke sannheten heller at den filmen i dag gir gode, nostalgisk-romantiske ungdomsminner til en generasjon nerder som nå har vokst opp og blitt maktmennesker med ""alt var bedre i min ungdom""-holdning? 

""Ghostbusters"" anno 1984 var en gøyal og original popcornfilm med herlige personligheter og en funky kjenningsmelodi. 
Punktum. 

PR-stunt med kontroverser 

Uansett. 
Det er vel en falitterklæring å lage en nyinnspilling av den. 
Er det virkelig en sånn mangel på ideer i Hollywood? 

Om nyinnspillinger: 

Neida. 
Det valget er tatt av utelukkende kommersielle årsaker. 
Det er det nok også å gjøre Ghostbuster-teamet hel-kvinnelig. 
Masse kontroverser og gratis PR, vettu. 

Strategien har hittil vært en suksess. 
Gamle Ghostbusters-nerder har, 32 år senere, visstnok vært i harnisk over denne ""gravskjendingen"". 
Akkurat hvor mange disse nerdene er, og om de er organiserte, er uvisst. 
Men vi har i hvert fall hørt mye om dem. 
Og ifølge rapportene er det i hvert fall INGEN som de siste 32 årene har lengtet etter dame-Ghostbusters. 

Så ambisjonen for denne nye filmen er nok først og fremst å more en ny generasjon, og kanskje gi gjennomsnittsfansen en hyggelig nostalgiopplevelse på kjøpet. 
OG tjene masse penger. 
OG kanskje bruke kultpotensialet til å legge grunnlaget for en oppfølger eller fire. 

Men lykkes de? 

Suverent skuespillerensemble 

For å ta det positive først: en fabelaktig rollebesetning. 
Kristen Wiig og Melissa McCarthy er begge suverene i sine nerdete fysikerroller. 
De er morsomme fordi de skal være seriøse fysikere, og troverdige fordi de er naturlig morsomme. 
Og selv små roller er besatt med kjente kremfolk som passer perfekt. 
Selveste skurken, spilt av Neil Casey, er så uhyggelig troverdig som sinnssykt mobbeoffer og nerdegeni at du nesten tviler på at han fins i virkeligheten. 
Og at både Chevy Chase, Bill Murray og Sigourney Weaver fra originalen dukker opp er lekkert krydder. 

Det skal en del til for å imponere med effekter og 3D i 2016, men sannelig greier ikke ""Ghostbusters"" det også. 
Heftge, sømløse stunts, spektakulære spøkelser og monstre gir til sammen en fin-fin tegneserieuniversfølelse som fint fyller de logiske hullene i manuset. 
Riktig spennende blir spøkelsesjakten også etter hvert. 

Flau og slitsom humor 

Kate McKinnon og Leslie Jones er henholdsvis Jillian og Patty i Ghostbusters-teamet. 
Begge gjør en flott jobb, men rollefigurene deres er flaue og frustrerende. 
Jillian er den klassiske, smågale fysikeren, og dialogen hennes er så mislykket krampemorsom at det gjør vondt. 
Og Patty er selve erkeklisjeen av en gatesmart og munnrapp svart New York-kvinne. 
Slapt! 

Chris Hemsworths gøyale dum og deilig-rollefigur har også et humorproblem, med sin tåpelige dialog og overdrevne dumhet. 
Hemsworth ser nesten flau ut til tider. 

I det hele tatt sliter ""Ghostbusters"" voldsomt med blødmer og banaliteter når manuset legger opp til kjapp og morsom dialog. 

Men slim. 
Det er alltid morsomt. 

Ellers på kino: 
",0
"Istiden er over.""Istid"" bør også gi seg nå 

Den femte ""Istid""-filmen er ganske morsom for de voksne og ganske spennende for de små, men de store høydepunktene mangler denne gangen. 

I den uendelige rekken lekre Hollywood-animasjonsfilmer med rappkjefta, snakkende og festlige dyr, har ""Istid""-serien alltid hatt en spesiell plass i hjertet hos oss nordmenn. 
Mye av æren for det skal de karakteristiske, norske stemmene ha: 
Otto Jespersen som den sindige mammuten Manny, Linn Skåber som hans kjære Ella, Sven Nordin som Diego – og ikke minst Dagfinn Lyngbø som den festlige tjuagutten og dovendyret Sid. 
Men også strabasene som fulgte med den fjerne istiden har gjort Istid-filmene særegne i animasjonsmangfoldet. 

Isen har smeltet 

Men så er det ikke lenger Istid i ""Istid"" når vi møter våre venner igjen for femte gang siden vi ble kjent med dem i den første filmen i 2002. 
Når mesteparten av isen har smeltet og det bare er sporadiske snøtopper igjen, er verden i stedet blitt et fargerikt og frodig sted. 
Og ""Istid""-universet er blitt likere alle de andre animasjonsseriene. 
Det er et stort problem for franchise-ideen. 

Istid populær på norsk kino: 

Men etter hvert som kloden endrer seg, oppstår stadig nye farer og utfordringer. 
Etter blant annet dinosaurer og issmelting er det glødende meteorer som truer idyllen denne gangen. 

Eikenøtt i verdensrommet 

Når 2016-episoden av Istid starter, har Scrat endelig eikenøtta i sin hule hånd. 
Men hva gjør han da? 
Nyter han nøtta og at den evige jakten endelig er over? 
Neida. 
Scrat kløner det nok en gang til. 
Både han og eikenøtta havner etter hvert i et romskip som har vært nedfrosset i isen, og ommøblerer dermed hele solsystemet. 
OG utløser en meteorsverm med klar bane til jordkloden. 
Noe som igjen setter våre venner Sid, Manny, Ella, Diego og alle de andre Istid-dyrene, for ikke å snakke om hele jordkloden, i stor fare. 

Mens Scrat holder på med sitt ute i verdensrommet, feirer Ella og Manny bryllupsdag. 
Datteren Fersken har funnet kjærligheten, og alt er i grunnen såre vel i gjengen da de oppdager meteoren som er på kollisjonskurs. 
For å unnslippe og redde verden må alle dyrene legge ut på flukt. 
Og heldigvis finnes det sånne driftige og kreative vesener som røyskatten Buck, med Åsleik Engmarks særegne stemme. 
Denne enøyde råtassen viser seg som en uvurderlig alliert for våre venner, og stjeler også showet i denne femte filmen. 

Anmeldelse Istid 3: 

Anmeldelse Istid 4: 

Voksen humor 

En viktig ingrediens i moderne animasjonsfamiliefilm er kunsten å more både de små og deres mer tilårskomne ledsagere. 
Det ypperste er når humoren har flere lag, slik at den fungerer for både små og store samtidig. 
Det kunststykket lykkes de ikke helt med i her, der humoren stort sett er verbal og med referanser for mot oss som har levd en stund og kjenner til både fordums musikk og nymotens dating-etikette. 

Det betyr ikke at det ikke er nok å more seg over for de yngste også: eventyret er spennende nok, selv om det blir litt for krampaktig og heseblesende til tider.Og wow-faktoren, den er borte for lengst. 
Derfor bør denne gøyale filmserien rundes av mens den fortsatt holder grei standard. 
",1
"Glimrende Hanks i kaotisk plottspagat
En amerikansk suksessroman om stakkarslig selger på forretningsreise til Saudi-Arabia er blitt en litt temperaturløs og bittersøt overflatefilm som ikke vet riktig hva den vil si. 

Da Tom Hanks, Oscar-belønt skuespiller og anerkjent produsent, leste Dave Eggers bestselgerbauta ""A hologram for the king"" (2012) om den økonomiske globaliseringens æra, ble han så begeistret at han jublet om den på Twitter. 
Nå spiller han selv hovedrollen i filmatiseringen, og gir et svært solid og troverdig portrett av en midlivsresginert forretningsmann med én fot i fortiden og den andre i løse luften, uten krefter til å finne nytt fotfeste. 

Anmeldelsen av Dave Eggers' debutroman: 

Selg IT til Saudi-Arabia! 

Fra Hanks' fyldige film-CV: 

Bridge of spies: 

Saving Mr. Banks: 

Ekstremt høyt og utrolig nært: 

Hanks spiller Adam Clay med en smittende, desperat nervøsitet som forårsaker kaos istedenfor orden. 
En fyr vi både føler godhet for og har lyst å sparke bak. 
Før var han trygg familiemann og salgsleder i en stor bedrift. 
Så ble produksjonen flagget til Kina. 
Adam har fått ny selgerjobb, men ekteskap og økonomi er ødelagt, og han finner ikke formen som må til for å være en suksess. 
Når han blir sendt til Saudi-Arabia for forhåpentlig å hale i land en stor IT-kontrakt med landets konge, ligger det i kortene at dette er Adams siste sjanse både til å ha en karriere og en framtid i den verdenen han kjenner og lever i. 

Interessant kulturinnblikk 

Det mest interessante er å oppleve det strengt religiøse landet Saudi-Arabia gjennom Adams blikk, både gjennom bekjentskapene med sjåføren Yousuf, den kvinnelige legen Zahra, og forretningsetiketten. 
Ellers sliter filmen for lenge med å få framdrift i alt kaoset, det blir raskt tydelig at for mange nyanser og for mye innsikt har forsvunnet fra bok til filmlerret. 
Håp og varme kommer, men for lite og for sent. 

Ineffektiv humor 

Regissør Tom Tykwers forsøk på å blande humor inn i skildringen av romantikk, stress, angst, helsetrøbbel, kulturelle koder og global økonomi oppnår ikke annet enn å ta brodden fra tematikken. 
Og samtidig å gi et desperat inntrykk av at han egentlig ikke vet hva han vil formidle. 

Eller var det bare ""slapp av, det ordner seg""? 
",0
"Er dette virkelig Tarzan?Ja, dessverre. 

Glem alle analyser og dyptenkinger om sivilisasjonens møte med naturen, og omvendt. 
Tarzans retur til jungelen er et eventyr. 
Et ganske kjedelig eventyr. 

Tarzan-historien er en av de kuleste som finnes, den har alt: 
Barnet som vokser opp i jungelen, helten som snakker med dyrene, fyren som er sterkere enn de fleste og smartere enn alle og at på til har en intuitiv moral som sikrer at han alltid tar parti for de undertrykte og snille. 
På toppen av alt har storyen, uansett hvilken versjon som blir fortalt, romantikk så det holder. 

Skusler det hele bort 

Likevel klarer gigantregissøren David Yates (fire Harry Potter-filmer) med gigantbudsjett fra Warner bros (1,5 milliarder norske kroner) å skusle det hele vekk i tungt patos og tåkelagt gravalvor enten vi er i Londons gater eller Kongos jungel. 
Dessuten stoler ikke filmteamet helt på sin egen historie, eller snarere på seernes evne til å forstå, og bruker halve filmen på overflødige og temposvake tilbakeblikk som skal oppdatere oss på hvem denne Tarzan-skikkelsen egentlig er og hvorfor han nå i all verden hentes fra britisk overklasse til afrikansk kolonikamp. 
Det kunne de gjort på to setninger: 
Tarzan vokste opp hos gorillaene selv om han egentlig var lord. 
Og nå vil de fæle belgierne gjøre alle i Kongo til slaver under kong Leopold. 

Realisme? 
Glem det! 

Dette er altså et slags forsøk på skape et realistisk historisk/politisk bakteppe, for den belgiske kongens innsats for å gjøre Kongo til sitt private skattkammer er blant kolonihistoriens aller verste. 
Midt oppi dette havner altså Tarzan og frue. 
Forklaringen er at den største skurken i filmen, belgier, naturligvis, vil ha tak i bøttevis med diamanter — og den onde diamantstammehøvdingen vil gi ham edelsteinene i bytte med erkefienden Tarzan. 

Her er det altså ingenting som har forandret seg siden Edgar Rice Burroughs diktet opp figuren for 104 år siden eller Johnny Weismüller for første gang kastet seg ut i lianene på 1930-tallet: 
Tarzan representerer den rene naturkraft av styrke og godhet, den afrikanske skurken er høvding eller heksedoktor som narrer sine undersåtter inn i brutalitet og død, og den hvite banditten overgår alle i sin kynisme og evne til å manipulere folk bare for å tilfredsstille sin grådighet. 

Noe nytt? 
Tja... 

I ""The Legend of Tarzan"" er det ingenting som tar denne forenklingen videre. 
Jo, forresten, tre ting: 

1. 
Jane får muligens litt mer plass enn tidligere, her er hun en handlekraftig kvinne som tvinger seg med i Tarzans afrikaekspedisjon — før hun blir en nærbildefigur med halvåpen munn og motsolhår i scener av tungpustet forventning etter ektemannens parringsgrynt inspirert av krokodiller eller sangfugler. 
Jeg tuller ikke. 

2. 
Effektene er selvsagt mye mer avanserte enn før, men det styrker ikke filmen på noe vis. 

Den fører bare til lange scener der svære gorillaorker med underlige bevegelser forsøker å skremme vettet av enkle stammefolk som snakker flytende engelsk, eller bildelegger Tarzans ville flukt mellom tretoppene mens han tar igjen et tog som kjører 50 kilometer i timen. 

3. 
Regissøren har ambisjoner om å lage en Tarzan med sjel, resultatet er bare at han er småsur gjennom hele filmen — helt til han snøfter som en gorilla og åpner hver eneste celle i kroppen for dyrisk raseri. 

OK, vi som har elsket Tarzan har aldri etterlyst realismen, og det gjør jeg heller ikke denne gang. 
Vi har heller ikke ønsket oss et psykologisk dypdykk. 
Vi vil bare ha eventyret, den stilige og personifiserte urkraften som ordner opp - og kanskje med en liten dash humor og selvironi etter 100 år. 
Det har Yates og manusfolket knapt hørt om. 

Ikke bare Tarzan - andre helter fyller filmåret 2016: 
",0
"Sterk filmperle fra nederste skyggeside
Å, så skjønt å se en film som vil si noe viktig, som vil gi en stemme til samfunnets utstøtte og misforståtte, som vil gi tankevekkende innsikt og kritikk. 
Og som lykkes med alt sammen. 

Å være narkoman, hjemløs og kriminell er minst en fulltidsjobb, skal man tro denne glitrende og ekstremt realistiske og troverdige svenske filmen. 
Regidebutant Peter Grönlund har selv jobbet som sosialarbeider i åtte år, og de fleste rollene er besatt av amatører som selv har erfaring med både rusmisbruk og kriminalitet. 

Skandinavisk film om samfunnets skyggeside: 

Oslo, 31. august: 

Den siste revejakta: 

Historien om livet som narkoman langer i Stockholms underverden fortelles gjennom Minna (Malin Levanon). 
Hverdagen hennes har ingen i-landsproblemer, til tross for at hun lever i en velferdsstat og et av verdens rikeste land. 

Ulovlig campingplass 

I et desperat forsøk på å skaffe penger til husleien for å unngå utkastelse, snyter Minna en annen langer for penger. 
Men leiligheten lar seg likevel ikke redde. 
Sammen med katten og det nye bekjentskapet Katja (Lo Kauppi) flytter hun til en ulovlig campingplass, et samlingssted folk fra aller nederste trinn på samfunnsstigen. 
Å leve i fred og fordragelighet med politi, naboer og sosialmyndigheter viser seg å være helt utopisk. 

TV-serien ""Petter uteligger"": 

Minna gjemmer seg for langeren hun lurte, men fortidens ugjerninger innhenter henne. 
Et rigid politi og sosialsystem, som behandler de narkomane som barn som skal oppdras og verken vil eller kan se hele bildet, gjør ikke livet lettere. 
Men det er heller aldri noen tvil om at Minna og Katja selv er ansvarlige for situasjonen de befinner seg i. 

""Flukten"" er skittengrå tristesse med bare små glimt av varme, humor og menneskelighet. 
Her er ikke plass til vennskap og tillit, alle tyr til løgn og kriminalitet for å ivareta egne interesser. 
Ingen får vår udelte sympati. 
Men den imponerer stort med spenning, usentimentalt fortellergrep og sitt klare politiske budskap. 

Fabelaktige skuespillere 

Og ikke minst med helt fabelaktige skuespillerprestasjoner fra både proffer og amatører. 
Denne filmen både lukter du og føler under huden. 

Les også om narkomani og kriminalitet: 
",1
"Derfor tar krigene egentlig aldri slutt
Hvorfor velger trygge, unge tredjegenerasjonsinnvandrere å bli terrorister? 
Et både viktig og brennaktuelt spørsmål. 
Denne engasjerende filmen gir langt på vei innsikt, men gaper over for mye. 

Vi må aldri glemme, er et mye brukt utsagn om krigerske grusomheter. 
Vi skal huske for å lære, slik at historien ikke gjentar seg. 
Men det gjør den jo, alltid i en litt annen drakt. 

Noen grusomme historier blir likevel glemt. 
Men ofrene husker. 
De forteller dem til sine etterkommere. 
Lidelsen blir en del av folkets identitet, og skaper samhørighet mot en felles fiende. 

Hadde verden vært et bedre sted om de hadde forsont seg med fortiden og gått videre? 
Og er det mulig? 

Hat blir terror 

Akkurat sånn var det i det armenske miljøet i Marseille på 80-tallet. 
Udådene som tyrkerne utsatte dem for mellom 1915 og 1920 var like grusomme som holocaust. 
Armenere flyktet i hopetall. 
60 år og utallige traktater senere var de fortsatt uten land. 
Saken engasjerte unge Aram og kompisene hans voldsomt. 
Che Guevara og Yassir Arafat var plakatheltene. 
Hatet mot tyrkerne vokste. 
Men mens de fleste nøyde seg med å hate, ville Aram handle. 
Gjennom terror. 

Tyrkia-Armenia konflikten lever videre: 

Tilbake satt familien hans, splittet i synet på gjerningene hans. 
En uforsonlig far, som bare ville ha fred og ro. 
En lengtende mor. 
Tilbake satt Gilles, et tilfeldig forbipasserende offer for Arams bilbombe. 
Og i Arams Beirut-baserte terrororganisasjon blomstrer uenigheten om hvorvidt uskyldige ofre er nødvendige eller ikke for å fremme saken. 

Handlngen starter i fortiden, i en besnærende svart-hvitt sekvens fra et attentat og påfølgende rettssak i Berlin på 20-tallet. 
En hendelse som etter hvert blir en viktig del av armenernes heltehistorie. 
Deretter veksler den mellom det armenske miljøet i Frankrike og terrorgruppens hovedkvarter i Beirut. 

Er forsoning mulig? 

Den velspilte filmen tar opp uhyre interessante spørsmål, både på det politiske og menneskelige plan. 
Den gir mye å gruble på, og her er mange paralleller til dagens terrorsituasjon Engasjementet for temaet og terrorens konsekvenser er tydelig til stede gjennom hele filmen. 
Problemet er at regissøren vil vise oss alle konsekvensene av både historien og terrorhandlingene. 
Det blir litt for utmattende å ta inn over seg i drøye to timer. 

Les også om terror og radikalisering: 

På det menneskelige planet er det viet mye plass til vennskapet som utvikler seg mellom Arams mor og hans offer Gilles. 
Begge ønsker å treffe ettersøkte Aram igjen. 
For å hjelpe seg selv, ønsker de begge å forstå hvorfor Aram handlet som han gjorde. 
Det er disse to som ender opp med å få vår sympati, fordi de med åpne sinn søker forsoning og toleranse istedenfor å la hatet og konflikten vokse videre. 
Derfor er det litt skuffende at klarheten og klimakset vi forventer og håper på aldri kommer. 
",1
"Den sterkestes rett
Det er ikke mange lysglimt å spore i apokalypse-dramaet ""The Survivalist"" (Overleveren). 

Undergangsfilm er en klassisk sjanger som krever et nytt blikk for å bli interessant. 
Det blikket har langt på vei den 32 år gamle debutanten Stephen Fingleton fra Nord-Irland. 

I filmens åpning lar han en enkel, men stilig designet graf antyde at jordas oljeproduksjon har gått nedenom. 
Nåtidas sivilisasjon har brutt sammen, og hvert menneske må kjempe alene for å skaffe mat til å overleve. 

Fingleton har laget et fortettet drama med tre sentrale skuespillere i aksjon: 
Først den navnløse mannen som bor i en hytte i skogen der han lever av småskala jordbruk. 
Dernest en mor og hennes unge datter som brått står ved hytta hans og insisterer på å bli værende. 

Det meste av filmen er et kammerspill som sitrer av nervøsitet og mistenksomhet. 
Plantene i hagen kan ikke fø tre personer, så hvem av dem må ut? 

Fingleton skaper en ubehagelig undergangsstemning og stigende desperasjon mellom menneskene. 
Flertallet av scenene er ordløse i tråd med regelen ""showing, not telling"". 
Det er et grep regissøren mestrer godt ved å vise skuespillernes nervøse blikkontakt og overrumplende bevegelser, ofte slik at to står mot den tredje, men i skiftende konstellasjoner. 
Den sterkestes rett 

Slik øker vår usikkerhet på hvem av de tre som skal tas av dage. 
Menneskenes fryktsomme kamp for å overleve kontrasteres dessuten med skogens intetanende uskyld, uttrykt ved livlig fuglekvitter på lydsporet. 

Trusselen mot menneskene i hytta kommer altså ikke fra naturen selv, men fra andre mennesker som plutselig angriper, drevet av udekkede, basale behov. 
Slik bekrefter Fingleton effektivt den gamle kunnskap om at den sterkestes rett råder når alle sivilisasjonens beskyttende mekanismer er utradert. 

Sørgelig, men trolig sant. 

Langt mer traurig er det å gå og se Roland Emmerichs undergangsfilm, anmeldt her: 
",1
"Gutten som ble Fantomet
Det er bra at ikke bare Hollywood lager animasjonsfilm. 
Men denne belgisk-fransk produksjonen klarer seg bare måtelig. 

Hvorfor må en europeisk film absolutt legge handlingen til New York? 
Det finnes ingen annen grunn enn at manusforfatterne trekker veksler på de mange supermannfilmene i amerikanske tegneserier og animasjonsfilm. 

For når en arrete og fæl skurk truer med å tilintetgjøre hele metropolen, er det 11 år gamle Leo som redder byen ved hjelp av sine magiske evner. 
De går ut på at han plutselig kan forlate kroppen sin og fly av gårde som et fantom. 

Ser man nærmere etter, er ikke gutten alene om å hamle opp med skurken, hans hjelpere og deres lille gneldrebikkje. 
Leo allierer seg med politimannen Taupe, som for øyeblikket er havnet i rullestol, og den kvikke journalistdama Marie. 
Dette triumviratet klarer langt om lenge å rydde opp. 

Men et sted midtveis går regissørene Alain Gagnol og Jean-Loup Felicioli tom for ideer og tværer ut scenene. 
Samtidig kjennes det som de gaper over litt for mye, for fantomgutten Leo er egentlig en gutt som ligger på sykehus på grunn av kreftbehandling. 
Det er da han oppdager sine magiske evner.Krimhistorien kan altså leses som en fantasi i den dødssyke guttens hode, men fører likevel til et sprik hos oss kinogjengere mellom det svært alvorlige temaet og den rent underholdende, klisjéfylte handlingen. 

Stilen i tegningene har et originalt særpreg og er lett å like, men jeg stusser på at figurer i bevegelse skjelver sånn. 
Man blir vant til det. 

Spriket mellom rammefortellingen – syk gutt holder på å dø – og et ordinært spenningsplot gjenspeiles i lydsporet der de norske stemmene enten er myke og omsorgsfulle eller brautende og kjekkasaktige. 

Her leverer Marie Blokhus den mest minneverdige tolkningen idet hun lar journalisten snakke nordnorsk dialekt. 
Friskt og godt! 

LES FLERE ANMELDELSER FRA DENNE UKA: 
",0
"Storslagent, men akk så kjedelig
Makan, dette er kinouka for undergangsfilmer. 
""Independence Day – oppstandelse"" er den mest kommersielle og dumme av dem. 

Hollywood vet å utnytte fortidas suksesser. 
Etter at regissør Roland Emmerich i 1996 slapp den første ""Independence Day""-filmen, håvet den inn over 800 millioner dollar globalt (bare slått av Steven Spielbergs ""Jurassic Park"" tre år før). 

Reaksjonene fra anmelderne den gang var blandede. 
På den ene siden skrøt man av de spektakulære, visuelle effektene, ikke minst i scenen der de utenomjordiske krapylene ødelegger Det hvite hus. 

På den andre siden fikk Emmerich gjennomgå for en tynn handling og en svak dialog levert av et knippe pappfigurer, rett nok med en porsjon humor attåt for å skjule manglene. 

Men amerikansk filmindustri bryr seg ikke om slik kritikk så lenge det blinker i potensiell fortjeneste fra en nr. 2-film. 

Dermed får Emmerich feire sin egen kommersielle suksess med mer av det samme, bare forsterket av det visuelle trylleriet som dagens digitale teknologi kan besørge. 

LES FLERE ANMELDELSER FRA DENNE UKA: 

Så nå er det ikke måte på hvordan de ekle, blekksprutlignende aliens-hordene igjen feier gjennom verdensrommet og farer mot jordkloden som en ilsk vepsesverm anført av sin dronning (det er filmens metafor, ikke mitt påfunn). 
Atter en gang ødelegges og utraderes storbyer som London og New York.Visst er det storslagent og apokalyptisk, men Emmerichs problem er at det som virket nytt på de fleste i nr. 1-filmen, nå er fullstendig oppbrukt i alskens katastrofefilmer vi har sett siden 1996. 
De som ikke ønsker seg annet enn en estetikk som etterligner heftige dataspill, blir saktens fornøyd. 
Men av en kinofilm forventer jeg langt mer, både hva handling og personskildring angår. 
At de utenomjordiske rører kraftig på seg igjen for å tilintetgjøre menneskeheten en gang for alle, er ikke nok til å engasjere denne anmelder. 
Det finnes absolutt ingenting i disse slibrige vesenene som skremmer en, verken konkret eller i overført betydning. 

Så kunne man håpe at Emmerich klarte å skape noen personkonstellasjoner å bry seg om. 
Men den kvinnelige presidenten i USA er bare utvendig staffasje. 
Hun skyfles raskt inn i et tilfluktsrom idet the aliens dundrer inn under feiringen av USAs uavhengighetskamp 4. juli 1996 – altså til minne om seieren i nr. 1-filmen. 

I stedet får ekspresident Thomas J. Whitmore (Bill Pullman) nok en gang spille en rolle, sammen med velmenende forskere og militære av ymse slag (her er sågar en afrikansk krigsherre med macheter i hendene!). 
I haugevis av scener måper de forskrekket over alt fienden river ned, før de summer seg og skyter eller hogger ned dronningmonsteret.Det hjelper selvfølgelig ikke. 
Utifra devisen ""she is dead, but she won't lie down"", må hun drepes igjen og igjen og igjen. 

I første film ble mange sjarmert av jagerflygeren Steven, humørfylt spilt av Will Smith. 
Han er ikke med nå. 
I stedet slåss fem jagerpiloter om å redde verden, men uten at jeg blir synderlig interessert i deres gjøren og laden. 
De eldre rollefigurene som regissøren stabler på beina fra forrige film (ekspresidenten, forskeren, forskerens far og så videre) kobles med kjente og ukjente kvinnelige skuespillere som Charlotte Gainsbourg og Maika Monroe, men heller ikke de blir noe mer enn staffasje. 

At det hele pakkes inn i banal humor, får en bare til å lengte etter at de to timene kunne gå litt fortere. 
Sukk. 

Her kan du lese hva jeg syntes om Roland Emmerichs katastrofefilm ""White House down"": 
",0
"Dumt og motbydelig skrekkmareritt
Om film kan påføre varige traumer, kunne ""Martyrs"" vært en av dem. 
Hadde den bare ikke vært så tåpelig vinklet i tillegg til å være så skremmende ekkel. 

Kom med så mange demoner, monstre og hjemsøkte hus dere vil: 
De uhyggeliste skrekkfilmene, de som du egentlig ikke bør se om du vil ha et harmonisk sjelsliv, er de som tar for seg menneskelig fanatisme krysset med totalt fravær av empati. 
Fordi vi vet at slikt finnes. 
Å bli minnet på gruen som finnes der ute kan føre til både angst og overdreven mistillit hos selv den mest ihuga skrekkironiker. 
Tenk bare på de første ""Hostel"" og ""Saw""-filmene. 

Om Saw: 

Mer om torturskrekk: 

""Martyrs"" prøver å være denne typen torturskrekkfilm, men mislykkes. 
Heldigvis for sjelefreden, uheldigvis for ""kunsten"" og filmskapernes ambisjoner. 

Spekulativ kopi? 

""Martyrs"" er en amerikansk nyinnspilling av en ekstrem, fransk kultfilm fra 2008. 
Denne versjonen er stort sett bare ekkel med sine kvalmende mengder blod og vold, disharmonisk lydspor og ekstreme nærbilder av tortur og vettskremte jentefjes. 
Kanskje har sjangeren mistet sjokkeffekten siden 2008, men sannsynligvis er denne versjonen bare en mislykket og spekulativ kopi. 
For langt der inne i gørret finnes det faktisk et skremmende, interessant tema. 

Lucie er sterkt traumatisert etter at hun som barn greide å rømme fra kidnapping og tortur. 
Som voksen oppsporer hun kidnapperne for å hevne seg, og drar med seg venninnen Anna. 
Men hevnen fører Lucie og Anna inn i et nytt, grusomt mareritt når de avslører hemmeligheten til en fanatisk kult med en innbitt ""målet helliger middelet""-filosofi. 

Skrekkelig på feil måte 

Istedenfor å greie å sette grusomhetene jentene opplever i en sammenheng vi kan relatere til, har Goetz-brødrene valgt skrekklisjerer for å framkalle de tradisjonelle skrekkreaksjoner som vemmelse og sjokk. 
Men når fienden blir mest lattervekkende i sin stive framtoning og historien for dum og vag til at den kan krype under huden, blir ""Martyrs"" bare en skrekkelig opplevelse på helt feil måte. 

Mer skrekkfilm på kino nå: 

Enda en skrekkalkun: 

En skikkelig god gyser: 
",0
"En spennende dag i dyrenes lumske liv
Animasjonsfilmn har velkjent Hollywood-oppskrift, men er spennende og lattervekkende for både store og små. 
Takket være et herlig knippe kjæledyr og glimrende norske stemmer. 

Søte kjæledyr med menneskelige egenskaper og følelser som søskensjalusi, forelskelse og hat som vi kan kjenne oss selv igjen i. 
Det er gjort før, utallige ganger. 
Men folkene bak animasjonssuksesser som ""Grusomme meg"" og ""Minions"" viser at velbrukte formler lett kan jazzes opp som nye med rollefigurer som er sjarmerende nok, morsomme nok og relaterbare nok. 

Her får vi et friskt, nytt og helt uimotståelig ensemble av katter, hunder, marsvin, kaniner, griser, slanger og fugler. 
Fra alle samfunnslag og med så mange slags bagasje: 

Fare og romantikk 

Søte og hengivne små velfriserte hundenøster. 
Glupske gourmetkatter. 
Godhjerta lurvebeist uten stamtavle. 
Sleipe, lumske bakgårdskatter. 
Og en undergrunnsmilits av dumpa dyr som hater mennesker og planlegger å slå tilbake. 
Alle sammen møtes i New York til en heseblesende og farefylt dag, som også er full av moro, vennskap og romantikk. 

På overflaten er alt vel i kjæledyruniverset i et av byens bedrestilte nabolag når denne dagen begynner. 
Mens eierne forlater de søte små i sine velmøblerte hjem, avsløres en verden full av lek, moro og vennskap. 
Men også en hardere dyreverden, der noen må slåss for tilværelsen i bakgater og kloakk. 
Og så finnes hundefangere... og dyremonstre. 

Svinger av fornorskningen 

Kanskje blir det litt for mye spenning og heseblesende action på én dag, dette. 
Og ja, vi vet tidlig hvordan det vil ende. 
Til gjengjeld er det sedvanlig full klaff med flott animasjon i sukkertøyfarger, og miksen mellom humor og spenning. 
Den blir en fryd for de minste. 
Og voksne kan kose seg med ekstra godbiter i form av mild harselas med urban hipsterkultur, godbiter i den norske oversettelsen, stilige referanser og en svært så opplagt og gjenkjennelig Thomas Giertsen som stemmen til hovedrollehunden Max. 
Det svinger faktisk skikkelig over fornorskningen her. 

Og husk: bli sittende under rulleteksten for en siste godbit! 

Disse går også på kino nå: 

Et helt halvt år: 

Love & Friendship: 

Money Monster: 

Now you see me 2: 

The Conjuring 2: 

The Nice Guys: 

Under sanden: 

Warcraft: The Beginning: 
",1
"Rå tristesse fra islandsk avkrok
Islandske filmer er som et speil for den voldsomme, vulkanske naturen: 
Rå og upolert. 
Men det kan bli i drøyeste laget. 

Jeg likte regissør Rúnar Rúnarssons debutfilm ""Ildfjell"" (2012) der han skildret fortvilelsen hos en deprimert pensjonist. 

Nå har filmskaperen gått inn i den velbrukte sjangeren ""ung-gutt-skal-bli-mann"" og samtidig laget en far-sønn-film. 
Nettopp fordi det er så krevende å si noe nytt her, synes jeg Rúnarsson smører litt for grovt på med en overgrepsscene mot slutten. 

Det irriterer, for det er så mye ellers i denne filmen som er riktig bra. 

I sentrum står skilsmissebarnet og tenåringen Ari som blir skyflet vekk fra Reykjavik av sin mor. 
Hun sender ham av gårde for å bo hos faren i en avsidesliggende fjord på sagaøya. 

Tøft miljø i avkroken 

Resten er en skildring av bygutten som vender tilbake til barndomshjemmet for å brynes med sin alkoholiserte far. 
Der får han oppleve et voksenmiljø med utagerende festing samtidig som han prøver å bli inkludert blant stedets jevnaldrende ungdommer som tester ut sex, alkohol og andre rusmidler.En flott kontrast mellom barndommens uskyld i hovedstaden og voksenlivets brutalitet på landsbygda er det faktum at Ari er begavet med en guttesopranstemme som han bruker til å formidle vakker sang. 
Regissøren benytter dette trekket til noen ytterst slående scener. 

Rovfugler mot småfugler 

Filmens originaltittel er det islandske ordet for trost, på norsk oversatt til småfugler. 
Den kan leses ironisk, som en betegnelse på hvor tøft det er for menneskebarna å kare seg inn i voksenverdenen i denne avkroken mellom fiskemottak, fjord og fjell. 

Der blir småfuglene et lett bytte for rovfuglene som tar for seg for å holde ut tristessen. 

Hvordan Rúnar Rúnarsson på en gripende måte skildret fortvilelsen hos en deprimert mann i filmen ""Ildfjell"", kan du lese om her: 
",1
"Sterkt om danske krigsforbrytelser etter 2. verdenskrig
Tyske soldater ble i 1945 tvunget av seierherrene til å rydde vekk nazistenes landminer fra danske sandstrender. 
Nå er den skjulte historien blitt film. 

Det er en besnærende logikk: 
Da nazistene la ned 1,4 millioner landminer langs det meste av den danske vestkysten for å hindre en invasjon fra fienden, får de jammen også gjøre det livsfarlige arbeidet med å fjerne dem igjen. 

Slik tenkte de allierte etter at Hitler-Tyskland falt 8. mai 1945. 
Straks befalte britiske og danske militære at tyske krigsfanger skulle gå ut på strendene som mineryddere. 
(Parallellen til tyskernes minerydding på norske strender, for eksempel langs Jæren, er åpenbar.) 

Problemet ingen snakket høyt om den gang, var at forordningen stred imot Genève-konvensjonen som Danmark ratifiserte i 1933. 
Den forbyr å la krigsfanger utføre farlig arbeid, som minerydding. 

Like fullt fant arbeidet sted fra mai til oktober 1945, ofte med helt unge tyske vernepliktige som mineryddere. 
Mellom 150-250 av dem mistet livet. 

Hendelsene ble lagt lokk på i mediene. 
Men blant historikere har diskusjonen vært skarp. 
Noen kaller det Danmarks største krigsforbrytelse, andre hevder at tyskerne ikke lenger var krigsfanger etter freden og dermed ikke var omfattet av Genève-konvensjonen. 

""Under sanden"", som regissør Martin Zandvliet selv har skrevet manus til, tar seg noen dramatiske friheter, men han får også skryt fra erfarne danske historikere, ifølge avisa Politiken. 

Resultatet, slik jeg ser det, er blitt ytterst severdig skjønt det tidvis gjør ordentlig vondt å se på. 
Over 70 år etter at dramaet skjedde, er vi i stand til å betrakte de pur unge, utsultede tyske soldatene ikke bare som den fæle fienden, men faktisk å synes synd på dem slik de blir herset med av seierherrene.Hvor dødelig en landmine er, blir effektivt illustrert i flere tragiske episoder som følge av at soldatene med bare fingrene må grave dem fram i sanden. 
Når kravet er at man skal desarmere seks-åtte miner i timen, er det ikke rart om man blir sliten og skjelver på hendene idet tennsatsen skal løftes forsiktig ut. 

I virkeligheten lot britene og danskene de tyske minerydderne stå under ledelse av tyske kommandanter. 
En frihet Zandvliet har tatt seg, er å la en gruppe på 12 tyskere bli ledet av den danske sersjant Carl Rasmussen. 

Det er et gullgodt grep som gir ham anledning til å drøfte hevnens logikk – at fienden selv må rydde opp etter seg, skjønt det er livsfarlig – og se om den holder. 

Regissøren er på nippet til å tyne oss for mye med scener der danskene utfolder sitt tyskerhat ved å spotte og herse med krigsfangene. 
Desto større blir effekten et sted midtveis i dramaet da de unge mineryddernes menneskelighet slår igjennom og når inn til den danske sersjanten. 
De møkkete og utmagrede soldatene blir fint tolket som enkeltindivider med drømmer og lengsler, angst og fortvilelse, utmerket spilt av tyske skuespillere.En dansk bondekone som er full av hat etter nazistenes okkupasjon, gjennomgår også en forvandling idet hun opplever omsorg fra de tyske soldatene. 

Det humanistiske budskapet i ""Under sanden"" – som det er mulig å se to generasjoner etter at krigen fant sted – blir dette: 
Det er mulig å overvinne hevnlysten og oppdage at også i fiendens leir finnes det enkeltmennesker med behov som du og jeg. 

Hvordan tyske mineryddere måtte jobbe på Jærstrendene, kan du lese om her: 
",1
"Morsom og elegant Jane Austen-perle
En uferdig liten Jane Austen-roman er blitt en estetisk nytelse av en film, der hennes mest infame kvinneskikkelse får fråtse i både romantikk og intriger. 

De seks hovedromanene skrevet av britiske Jane Austens er alle blitt til kjære filmer og tv-serier for en moderne generasjon romantikere og estetikere. 
Og alle sammen handler de om stort sett samme: hvordan britiske kvinner av god familie på slutten av 1700-tallet ikke hadde stort andre valg enn å gjøre et så godt som mulig ekteskapsparti, både for å redde egen og familiens framtid. 

Stilig og smart 

""Lady Susan"", en kortroman skrevet i brevs form tidlig i forfatterskapet, er ikke like kjent, men handler om det samme. 
Men du verden for en stilig og smart film regissør Whit Stillman har begått etter selv å ha skrevet filmmanuset. 

Les også: 

Den forføreriske lady Susan Vernon har nylig blitt enke. 
Økonomien er ikke all verden, og livet hennes består stort sett i å besøke mer velhavende slektninger. 
Både på jakt etter penger, men først og fremst for å skaffe både seg og den forsagte tenåringsdatteren Frederica et godt ekteskapsparti. 
En ekstra utfordring har den vakre enken fordi hun har opparbeidet seg et svært så frynsete rykte som intrigemaker og forførerske i de høyere kretser. 

Husker du denne Austen-klassikeren: 

Praktfull periodeestetikk 

""Love & Friendship"" går andre Austen-filmatiseringer en høy gang i periodeestetikk: praktfulle kostymer, slott og interiører, nydelig musikk og en nærmest perfekt rollebesetning. 
Men det som virkelig gjør filmen ekstraordinær er rollefiguren lady Susan, mesterlig spilt av Kate Beckinsale. 
I motsetning til Austens andre heltinner, er hun en kald, amoralsk og beregnende kvinne. 
Vakker og intelligent, og med et nærmest nifst innblikk i menns natur. 
Noe hun utnytter til fulle. 

Les også: 

Befriende harselas 

At de romantiske intrigene er pakket inn i en befriende, humoristisk harselas, samtidig som periodedramasjangeren likevel er behandlet med respekt, er litt av et kunststykke. 
Så selv om handlingen i seg selv er noe tynn, er ""Love & Friendship"" vel så severdig som resten av Austen-filmene. 
",1
"Magien uteblir
Oppfølgeren til den småharry tryllefilmen ""Now you see me"" er en masete og usammenhengende opplevelse. 

""Now you see me"" fra 2013 var en lettbeint og lettglemt affære, men den bød i det minste på en del stilig showing, trylling, vittig dialog og et til dels uforutsigbart plot. 
Den spilte antakelig også inn nok penger til at noen fant det for godt å gjenopplive konseptet, men et eller annet sted på veien skar det seg. 
Kanskje skyldes det et regissørbytte, men det kan vel så gjerne handle om at manuset er spekket med så mange logiske brister og idiotiske snarveier at man må tvinge seg til å skru av det aller meste av hjerneaktivitet for ikke å bli direkte oppgitt. 

Handlingen starter et år etter at den ble avsluttet i forrige film. 
Det ene medlemmet av tryllekollektivet ""The four horsemen"" har hoppet av, etter hva jeg forstår fordi skuespilleren ble gravid. 
Nykommer Lizzy Kaplan utgjør et masete og unødvendig element i handlingen, og det er vanskelig å forstå hvorfor man gikk for akkurat denne løsningen. 

Som sist er det Woody Harrelson og Mark Ruffalo som kommer best utav det, selv om sistnevntes karakter har fått en mer perifer rolle denne gang, og kjærlighetshistorien som ble påbegynt i første film har fislet ut til ingenting. 
Harrelson på sin side er kostelig som et svært spesielt tvillingpar. 
I tillegg dukker Daniel Radcliffe opp som en slags nerdete hvitsnippforbryter, og manusforfatteren har dessverre ikke klart å styre seg for å servere noen plumpe Harry Potter-referanser. 

Mens film nummer en handlet mye om spektakulære trylletriks og hvordan disse ble gjennomført, er årets variant en mer rendyrket actionfilm hvor tryllingen er redusert til litt påtatt staffasje. 
Dermed har man tonet ned det som gjorde eneren verd å se. 
Forstå det den som kan. 
",0
"Drømmeaktig mysterium halter litt
Jeg har skrytt av den unge filmskaperen Henrik Dahlsbakken før. 
Nå leverer han et snedig drama som går nesten i hop. 

Debutfilmen til 27-åringen fra Hamar, «Å vende tilbake», likte jeg godt, tross enkelte svakheter. 
Gjennom et drama om en far som vender hjem fra krigen i Afghanistan viste regissøren at han tør å ta tak i kompliserte tema som depresjon og selvmord. 

Min anmeldelse av debutfilmen til Dahlsbakken finner du her: 

Nå har Dahlsbakken, med assistanse fra manusforfatter Kamilla Krogsveen, komponert et slags krimdrama som svever mellom å være thriller, psykologisk mareritt og mental bearbeidelse av et levd liv. 
Nettopp svevingen mellom sjangere er både filmens styrke og dens akilleshæl. 

Det er et prisverdig ambisiøst prosjekt filmskaperen iscenesetter, lagt til et kystnært landskap i Frankrike. 
En eldre fransk kvinne med det talende navnet Vivienne Noir sitter hos en begravelsesagent og bestiller en urne til asken etter en avdød – hvem får vi faktisk aldri vite. 
Utenfor skimtes et ungt par på motorsykkel, han med bart, rødt hår og solbriller, hun med lysende hvitt hår. 
Det omreisende paret dukker etter hvert opp hos den eldre damen der hun bor mutters alene i et avsides herregårdlignende hus som har sett sine bedre dager. 
Nå er den unge kvinnen plutselig mørk blond og ankommer med et blødende håndledd etter å ha lusket i buskene utenfor. 

Fra da av skaper regissøren et snedig spill rundt Viviennes, men også våre forestillinger om hva det unge paret vil og hvem de er. 
Jo da, de gir seg ut for å være blåøyde nordmenn på feriereise, men har de bare edle hensikter? 

Konstruert og forsert 

Midtveis et sted virker forsøket på krimaktige, skumle tendenser en smule konstruert og forsert på meg. 
Men Dahlsbakken tar seg pent inn og lykkes i å vri en tilsynelatende realistisk skildring over i noe som like gjerne kan foregå – og trolig foregår – inne i hodet til en av aktørene. 
(Beklager, dette må skrives kryptisk for ikke å ødelegge spenningen.) 

Denne gåtefulle pendlingen mellom realisme og mareritt ender som et drømmeaktig mysterium der ikke alt går opp. 
Er til og med den avdøde i filmens åpningsscene bare en konstruksjon? 
Neida, alt behøver ikke å gå opp, men det irriterte meg at jeg ikke fant svaret på det siste spørsmålet. 
Men mye faller på plass ved å innse at perspektivet ligger hos Vivienne, en forfatter som forteller at hun en gang var forlovet. 
Hvilke lengsler virvles opp i møte med det unge, forelskede paret som svinser halvnakne og sexy rundt i huset hennes og attpåtil venter sitt første barn? 

Her skaper regissøren en fin vev av erotikk og sjalusi, sorg og sår forsoning. 

Vivienne spilles imponerende av 81-åringen Bente Børsum på både fransk og engelsk, i en tolkning som fortjent er blitt amandanominert i disse dager. 
Stavangerskuespiller Rolf Kristian Larsen levendegjør utmerket den unge nordmannen som utfolder seg friskt og freidig, men også sensuelt og uskyldig. 
Heidi Toini dufter av ubekymret livsglede, men kan også mørkne til i helt andre følelser. 
Musikalsk pakkes det hele fint inn i franske toner og bittersøte chansons, slik som sangen om de desperate elskerne av Jacques Brel (""Les Désespérés""). 

P.S. Bonusen ved å løse billett til ""Sensommer""er at du først får se Dahlsbakkens 18 minutter lange kortfilm ""Takk for turen"", en nydelig skildring av et aldrende homofilt par, rørende spilt av Stein Winge og Jan Malmsjö. 
Fortellingen tematiserer hvordan homofili har vært et tabu i mannlige idrettsmiljøer. 

Det er med andre ord gode grunner til å følge med på regissør Henrik Dahlsbakken. 

Mitt intervju med ham etter spillefilmdebuten i fjor kan du lese her: 
",1
"Barndomsminner fra kollektivet
Har barn best av å vokse opp i tett tosomhet, eller blir de sunnere og friere av å dele bokollektivets gleder og sorger rundt langbordet? 

Jeg ble irritert da jeg i Berlin i vinter så Thomas Vinterbergs drama «Kollektivet». 
""Makan til overflatisk tøv i et forsøk på å friske opp 1970-tallets naive ideer om å bo i kollektiv. 
Jeg nekter å tro at den kvinnelige hovedpersonen (sterkt spilt av Trine Dyrholm) har så lite kontakt med egne følelser at hun lar ektemannens nye studinekjæreste bare flytte inn i gjengen,"" skrev jeg. 

Nå viser det seg at Vinterberg har laget filmen som en bittersøt hyllest til egen oppvekst i kollektivet Nordkrog i Hellerup, fra han var 7 år gammel til foreldrene skilte seg da han var 19. 
Det er unektelig rørende, som regissøren uttaler til avisa Information, at beboerne fikk betale husleie etter inntekt. 
Det er en type solidaritet vi knapt kjenner i dag. 

Etter å ha sett filmen for andre gang, blir jeg mindre overrumplet av naiviteten, for ikke å si dumskapen til arkitekt Erik idet han faller for en langt yngre skjønnhet enn sin 43 år gamle kone Anna, kjent nyhetsanker i dansk fjernsyn. 

Dramaet fletter sammen en festlig mimring om øldrikking og forunderlige avstemninger ved langbordet med det stadig mer pinefulle trekantdramaet mellom Erik, Anna og nykomlingen Emma, iakttatt av ekteparets tause og lojale tenåringsdatter. 

Trolig prøver hver generasjon ut sin modell for gode samliv som sikrer fellesskap og spontane innfall, men også trygge rammer for kjærlighet, barn og yrkesliv. 
Vinterberg setter opp et speil for vår samtid der kontrasten blir enorm til familier som lar ungene bestemme premissene for det meste. 
Men han lykkes ikke i å overbevise meg om at en kollektiv boform er en bedre løsning for å overkomme ensomhet, enn si kjedsommelig tosomhet.Vinterberg slo igjennom med ""Festen"" i 1998, men har aldri nådd samme nivå i senere filmer. 
Les mer om det her: 
",1
"Smånifs åndemaning på gamlemåten
Toeren er like velspilt og utsøkt som ""The Conjuring"" fra 2013. 
Men denne gangen holder ikke manuset og skrekken like høyt nivå. 
Og har vi ikke sett alt sammen før? 

Regissør James Wan ble hyllet opp i skyene etter at han revitaliserte den klassiske skrekk— og eksorsismesjangeren med ""The Conjuring"" i 2013, og en oppfølger med åndemanerne Lorraine og Ed Warren var vel både uunngåelig og velkommen. 

Les anmeldelsen av ""The Conjuring"" her: 

Ekteparet Warren finnes jo i virkeligheten, og akkurat som i eneren tar også ""Conjuring 2"" utgangspunkt i en faktisk historie om et hjemsøkt hus. 
Denne gangen er det Enfield-huset i Nord-London som er åstedet for uhyggelige hendelser med en ond, umenneskelig ånd, som hjemsøker en blakk alenemor og hennes fire barn. 

Poltergeist-folklore 

Historien, som utspilte seg på 70-tallet, er velkjent i britisk poltergeist-folklore, og den passer perfekt inn i Conjuring-konseptet. 
Kanskje litt for perfekt for oss som har sett eneren? 

Igjen lykkes Wan med sjokkeffektene: korte, intense og ekstremt effektive. 
Men når du kjenner formen, forsvinner sitringen mellom sjokkene. 
Det blir i stedet plass til kritisk tenkning, noe som det absolutt ikke bør være for mye av i en skrekkfilm. 
Både musikk og en del effekter nærmer seg det selvfølgelige, og det mangler en del både på karakterutviklingen og den indre logikken. 
Wans visjon nå er ikke annet enn mer av det som funket sist. 

Glitrende rollebesetning 

Det som likevel gjør at ""The Conjuring 2"" befinner seg langt over den gjennomsnittlige severdigheten for sjangeren, er den utsøkte tidskoloritten, den effektive hoppe i stolen-skrekken når den inntreffer, og glitrende rollebesetning. 
Unge Madison Wolfe som den stakkars hjemsøkte 11-åringen Janet takler flott spennet fra livredd småjente til ondt, demonbesatt skall. 

I tillegg må Vera Famiga framheves som åndemaneren Lorraine Warren. 
Akkurat som i tv-serien ""Bates Motel"" har hun en mystisk-mild utstråling som er helt på grensen til å bikke over i uhyggen, og dermed er hun perfekt i denne typen roller. 
",1
"En helt perfekt firerfilm!
Den er kanskje tåpelig, forvirrende og heseblesende. 
Men ""The Nice Guys"" er også herlig burlesk og uimotståelig underholdende så lenge den varer. 

Hvem skulle trodd at vi skulle få se dramakarakterskuespillere som Ryan Gosling og Russell Crowe fomle rundt i 70-tallets Los Angeles som motvillige samarbeidspartnere. 
Med blaut dialog, klossete detektivarbeid og ekstremt lite finesse. 
Og Gosling til og med i en fysisk-humoristisk dusterolle. 

Det skjer i detektivfilmparodien, eller -hyllesten ""The Nice Guys"". 
Og det er ikke utgangspunktet ikke så mye ""nice"" med dette umake paret fra den lurvete privatdetektivbransjen. 
Og som en kan lese av aldersgrensen er gagsene og humoren ispedd en god dose blod, lik og ultravold. 
Og på ekte 70-tallsvis: ekstreme mengder knust glass og vandalisme i kjølvannet. 

Jakter på pornostjerne 

Om historien er det dette å si: 
Holland (Gosling) leter etter pornostjernen Amanda på vegne av klient. 
Jackson (Crowe) er betalt av Amanda for å kvitte seg med forfølgere. 
Jackson og Holland møtes som motstandere, men blir tvunget til å jobbe sammen om å avsløre en stor konspirasjon. 
Samtidig blander Hollands unge datter Holly seg overivrig inn i etterforskningen. 

Absolutt alt i ""The Nice Guys"" er trukket helt ut til grensen, og enda litt til. 
Holland er for dum, Gosling er for krampaktig morsom, Holly er for veslevoksen, dialogen er for blaut, tidskoloritten er mer 70-talls enn 70-tallet noensinne var. 
Skurkene er for endimensjonale og opplagte. 
Manuset prøver for hardt å være morsomt og spennende på en gang, og egentlig forstår man lite og ingenting av hele historien. 

Dialogfulltreffere 

Men summen, dere! 

Len deg tilbake og nyt popcornet ditt sammen med denne fargebomben av en underholdningshyllest, eller parodi om du vil, på både 70-tallets detektiv noir-filmer og den klassiske motvillig samarbeid-filmen. 

Etterpå er du småsliten, men lykkelig. 
Og flirer sikkert hele veien hjem av noen fulltreffere av noen gullkorn som snek seg inn blant alle blødmene. 
",1
"Originalt fortalt om den vanskelige kjærligheten
Her er det mye stilig. 
To kvinner bak kamera formidle en 30 år lang kjærlighetshistorie på en måte som fascinerer. 

Visst har vi sett filmer med handling over så langt tidsspenn at hovedpersonene spilles av barn, ungdommer, unge voksne og eldre. 
Det er gjerne en krevende øvelse å få de ulike periodene til henge sammen. 

Det virker likevel nytt og friskt hvordan manusforfatter Hilde Susan Jægtnes og spillefilmdebutant Aasne Vaa Greibrokk benytter grepet med fire par voksne skuespillere til å levendegjøre forholdet mellom samme mann og kvinne – forfatteren David og legen Sarah. 

Sømløst sydd sammen 

Kommer man uforberedt inn i kinosalen, kan det saktens kreve litt konsentrasjon å henge med. 
Men jeg opplever at Jægtnes og Greibrokk har sydd de ulike tidsplanene elegant og sømløst sammen slik at man forstår at paret møtes som 23-åringer, famler seg gjennom et frieri 10 år seinere, gjør desillusjonert slutt med hverandre som 43-åringer og treffes igjen for å reflektere over fortiden 10 år etter bruddet. 

Den stadige pendlingen inn og ut av fire faser med åtte skuespillere – som attpåtil snakker ulik dialekt, svensk og dansk – blir en audiovisuell lek der vi må skjerpe sanser og tanker for å sette bitene sammen til én kjærlighetshistorie. 
I en togscene fester sågar 23-åringene med sitt alter ego på 33. 
Mosaikken er lekkert lagt.Pussig nok minner den filmatiske grepet om en stikk motsatt vri, brukt i den kroatiske filmen ""High Sun"": 
Her spiller to skuespillere tre forskjellige par i henholdsvis 1991, 2001 og 2011 slik at det skapes en forunderlig helhet som taler om én, felles erfaring av kjærlighetens vansker i et land rammet av krig. 

Men i ""Alt det vakre"" er det ikke ytre trusler som ødelegger for kjærligheten. 
Snarere er filmen en god illustrasjon på indre forestillinger som synes å prege generasjonen født på 1980-tallet (regissøren er født i 1982): 
Du har uendelig med valgmuligheter. 
Følgelig vil ikke den 23 år gamle medisinerstudenten Sarah love David full trofasthet, men signaliserer at hun drømmer om sex med andre menn. 
Den friheten gir han henne, noe som blir skjebnesvangert for forholdet senere. 

Nok sagt, resten får dere oppdage selv. 
Nå passer det å dele ut blomster til skuespillerne. 
David og Sarah presenteres utmerket i det første møtets sødme av Preben Hodneland og Isabel Beth Toming. 
De leverer nettopp den ungdommelige naiviteten som det eldste paret sukker over i nåtidsplanet. 
33-åringene framstilles av Emil Johnsen og Marte Germaine Christensen med en vingling som minner om usikkerheten til samboerparet i Jakob Rørviks novellefilm, ""Ingenting tar noensinne slutt"", omtalt sist lørdag i Aftenbladets helgeintervju. 
I Greibrokks film røres jeg av hvordan Christensen formidler Sarahs lengsel etter å våkne opp hver eneste morgen med nettopp David, derfor vil hun gifte seg med ham.Intervjuet med Rørvik finner du her: 

Kristoffer Joner er nok en gang glitrende i de ørsmå detaljer der han spiller David som irritabel og resignert 43-åring. 
Å la Sarah holde på med sine elskere som avtalt, er ikke så lett likevel. 
Andrea Bræin Hovig gir ham ypperlig motstand i scener det slår gnister av. 

Alt rammes fortreffelig inn av svenske Magnus Krepper og danske Ann Eleonora Jørgensen da David inviterer ekskona Sarah til å hjelpe ham med manuset til et skuespill som i praksis handler om deres ødelagte samliv. 
Scenene er nydelig plassert i et norsk kystlandskap.En vanlig Innvending mot mosaikkfilm er at man ved å lage flere historier slipper å gå i dybden i den ene. 
Selv om Greibrokks ambisjon er å la de fire aktene bli til den ene kjærlighetshistorien, blir hvert tidsplan for skisseaktig til at de fenger og bærer oppe spenningen hele veien til mål. 

Men alt i alt er dette en flott spillefilmdebut som gjør opp for at tittelen ""Alt det vakre"" tripper langs kanten av det sentimentale. 
",1
"En bransje som eter vakre piker
En horror-film fra motebransjen, laget av danskens svar på Quentin Tarantino. 
Den er bedre enn fryktet. 

I sin forrige film, ""Only God forgives"", pakket danske Nicolas Winding Refn inn en krans av hevndrap i strøken estetikk. 
Slik understreket han mangelen på følelser mellom mennesker i Bangkoks underverden. 
Men det ble etter hvert en mani hvordan regissøren lot rivalene skride taust langs røde tapeter mens de skulte på hverandre. 
Jeg ga filmen en 2-er i en anmeldelse du kan lese her: 

Min skepsis var deretter foran visningen av ""The Neon Demon"", en film som har fått 18-års aldersgrense på grunn av det Medietilsynet kaller ""en gjennomgående angstskapende stemning og skildring av en ekstrem seksuell handling."" 
Unødvendig nekrofili 

Den handlingen består i nekrofili, altså sex med et lik. 
Symbolsk anlagte sjeler kan muligens presse fram en betydning som setter på spissen at aktørene i Los Angeles' motebransje er rammet av visnet kjærlighetsevne og iskald ensomhet. 
Men det får jo regissøren til fulle fram utenom scenen på likhuset. 

Derfor er noe irriterende ved at Winding Refn har et slikt behov for å provosere, for i filmen for øvrig er det mye bra. 
Han bruker sitt øye for perfekt estetikk til å gi et drepende bilde av kjøligheten, rivaliseringen og ufølsomheten mellom unge, vakre kvinner som gjør alt for å tekkes motehusenes krav til riktig kroppsmål. 

Barnestjernen Elle Fanning er blitt 18 år og har hovedrollen som den naive, men ambisiøse ungjenta Jesse som kommer til LA for å prøve lykken. 
Hvor suksessrikt hun klatrer for så å falle grufullt ned igjen, er en spenningskurve som regissøren bygger langsomt opp ved hjelp av utstudert vakre, til dels drømmeaktige scener som først blir ubehagelig blodige mot slutten.Men jeg kan ikke dy meg for følelsen av at Winding Refn elsker den overflatiske, kunstige, kommersielle skjønnheten som han forsøker å beskrive som umenneskelig. 
",1
"Lettvint behandling av komplekst tema
""Et helt halvt år"" unngår å debattere de dilemmaene den introduserer. 
Dermed sitter vi igjen med en motstandsløs kosehistorie. 

Jojo Moyes' ""Et helt halvt år"" har figurert helt i teten av bestselgerlistene de siste årene, så det var kanskje ingen bombe at man fant det for godt å lage film av den romantiske smil-gjennom-tårene-historien. 
Forfatteren har selv utarbeidet manuset om den godhjertede, enkle Lou som klarer å bryte igjennom forsvarsverket til en svært rik, men desillusjonert og ulykkelig, ung mann. 

Historien er velbrukt på mange måter, og man skal være forholdsvis bortreist for ikke å forutse romansen som utvikler seg mellom de to hovedpersonene Lou og Will (Sam Claflin). 
Vrien er at Will er lam etter en ulykke, og at han planlegger assistert selvmord. 
Når Lou så leies inn av foreldrene hans for å holde ham med selskap og muntre ham opp, er det først en mutt og uvennlig fyr hun møter. 
Men han tiner forbløffende fort opp, og humørsvingningene som vi innledningsvis får vite at han har, ser vi fint lite til etter at han har fått spille vrang det første kvarteret eller så. 
Det er ikke veldig troverdig, dessverre. 

I ""Game of Thrones"" har Emilia Clarke utmerket seg med et svært begrenset repertoar av ansiktsuttrykk. 
Her har hun utvidet noe, blant annet med ""utrolig inderlig gledesstrålende""-varianten. 
Det behersker hun godt, men vi skal ikke så veldig langt inn i filmen før overdosen er et faktum. 

Historien etablerer et godt utgangspunkt for å debattere aktiv dødshjelp og hva som gjør et liv verd å leve. 
Dessverre forspiller regissør Thea Sharrock sjansen til å gjøre dette. 
I stedet får vi en oppskriftsmessig askepotthistorie som er både fin og rørende på utvalgte steder, men som så vidt skraper i overflaten på de viktige spørsmålene den tar opp. 
",0
"Svart humor om krigens gru
Det burde ikke gå godt å bruke humor for å få fram krigens tragedier. 
Men denne spanske filmen fra Bosnia klarer det utmerket. 

Mange yrkesutøvere utvikler en bisarr form for fleip i møte med jobbens ubehagelige sider. 
""A Perfect Day"" er den høyst ironiske tittelen på en film der en gruppe hjelpearbeidere tyr til bitter humor mens de forsøker å bistå bosniere like etter at krigen endte i 1995. 
Men fy, det er ingen enkel oppgave de ansatte i den fiktive hjelpeorganisasjonen Aid Across Border står overfor. 
De skal sørge for at folk på landsbygda har rent drikkevann, men da noen har kastet liket av en tjukk mann i brønnen, trengs det virkelig et sterkt tau for å få kroppen opp igjen. 
Det blir ikke lettere av at FN påstår at brønnen er klarert og ren. 
Eller er det snarere gjemt en mine i liket? 

Road movie i fjellene 

Av dette makabre problemet skaper den spanske regissøren Fernando León de Aranoa en fantastisk serie med scener der hjelpearbeiderne kjører rundt i de bosniske fjellene på jakt etter et egnet tau for å heise opp liket. 

Spanjolen har vært så heldig å få skuespillerne Benicio Del Toro og Tim Robbins til å levendegjøre de erfarne karene Mambrú og B. 
Særlig førstnevnte leverer en perfekt mengde lakoniske replikker og mye underspilt humor. 
Sorg og savn 

Men også sorg og savn pipler fram i fullt monn, takket være to kvinner og et barn som blir med på ferden. 
Den helt uerfarne hjelpearbeideren Sophie (Mélanie Thierry) har aldri sett et lik før, heller ikke ei død ku i veien som kan skjule en mine. 
Den mer erfarne observatøren Katya (Olgg Kurylenko) synliggjør at Mambrú og B strever med å ha sin egen familie hjemme i USA. 

Og guttungen Nikola blir eksemplet på hvor mye krig ødelegger for et barns framtid. 
Dessverre får FNs fredsbevarende styrker sitt pass påskrevet idet det engelske UN spottes som United Nothing. 

Gå og se. 
",1
"Fortvilelsen til en ruinert småsparer
Brukbart om fattig, hvit amerikaner som tar en tv-vert til gissel under sending. 
Men det holder ikke helt til mål. 

Det er i seg selv grunn til å feire at hele to av fem kinopremierer denne uka er laget av kvinnelige regissører. 
Det er en sjeldenhet – rundt 80 prosent av alle filmer er signert menn. 

""Money Monster"" er laget av den erfarne skuespilleren Jodie Foster som de siste par årene har stått bak kamera og regissert tv-serie-episoder (""House of Cards"", ""Orange is the New Black""). 

Men nå satser hun på kinolerretets mulighet til å formidle en småsparers fortvilelse over at pengene han plasserte i et oppskrytt, børsnotert selskap, plutselig er søkk borte. 

Det skjer i et manus som på mange vis er oppfinnsomt når det gjelder å popularisere at pengetransaksjoner ikke lenger skjer ved hjelp av håndfaste seddelbunker, men gjennom lynraske, elektroniske overføringer. 
De fleste som har prøvd seg på å plassere penger i aksjer og fond, vet hvor ubegripelig og ugjennomtrengelig den globale børsverdenen kan virke på oss vanlige folk. 

Smått om senn lister den desperate småspareren seg inn i handlingen og blir gisseltakeren. 
Fyren i caps kan minne om en av de mange hvite menn som i raseri over egen fattigdom stoler på at republikanernes potensielle presidentkandidat, Donald Trump, skal ordne opp. 
Men unge Kyle Budwell i filmen har ikke tid til å vente på en sterk mann i Det hvite hus, han krever svar og handling nå! 

Bryr seg ikke om småspareren 

Det irriterende med ""Money Monster"" er imidlertid at filmen ikke egentlig bryr seg om småsparerne. 
Han er mest et redskap for Foster til å lage en spenningsfilm og ferdig med det, vil det vise seg. 
Synsvinkelen og sympatien er slett ikke lagt til offeret som har tapt 60.000 av i alt 800 millioner dollar som plutselig bare forsvant (ved en teknisk glipp i algoritmene, hevder ledelsen i det oppskrytte selskapet hardnakket). 

I stedet får vi se gisselaksjonen slik den oppleves av produsenten Patty Fenn (Julia Roberts) og tv-verten Lee Gates (George Clooney). 
De er krumtappene i en tv-kanal som ikke akkurat gjør seriøs journalistikk ut av finansiell rådgivning, men snarere spriter opp børssnakket med lettkledde damer og støyende scenografi i studio. 
Åleglatt blir seriøs? 

Gates er altså en (fiktiv) berømthet blant USAs tv-verter, men nettopp åleglattheten hans – godt illustrert i filmens åpningsscener – gjør det vrient å tro på hans forvandling til en mer seriøs skikkelse etter som gisselaksjonen utvikler seg mer og mer dramatisk. 
Clooney er heller ikke en skuespiller med sterk nok mimikk til å levendegjøre hvilken fæl situasjon han er havnet i, med bombevest rundt livet og den uberegnelige Kyle som vifter rundt ham med pistolen. 

Julia Roberts klarer langt bedre å få fram nervøsitet og desperasjon der hun sitter som produsent i kontrollrommet og forsøker å berge live-sendingen av det hele samt redde sine kollegaer. 

""Money Monster"" er blitt et gisseldrama som holder det greit gående med stadig nye omdreininger av tommeskruen. 
Men brått skjer en ny twist som gjør at man skjønner at dramaet ikke er forkledd samfunnskritikk av et system der alminnelige folk kan bli stortapere i en elektronisk finansverden de ikke forstår. 

I stedet ender filmen som en krim-historie der det avsløres hvilke skurker som stakk av med de 800 millionene. 
Fosters problem er at avsløringen triller for kjapt ut av tv-vertens munn på slutten til at den står til troende. 

Og jeg føler meg lurt. 
I neste tv-sending kan sikkert Lee Gates ture fram med nye børsforslag slik han alltid har gjort, uten annen ny innsikt enn at produsenten Patty er en drabelig kjekk dame. 
",1
"Hvorfor en lilla gris?
Ikke bruk penger på animasjonsfilmen ""Robinson Crusoe"". 
Den er bare full av støy og fjasete klisjeer. 

Her kommer nok et eksempel på at filmskapere tar en gammel fortelling og snur opp ned på den. 
Men måten Daniel Defoes klassiske roman ""Robinson Crusoe"" blir radbrukket på, er bare fæl. 

De franske filmskaperne Ben Strassen og Vincent Kesteloot kan muligens ha tenkt at originalen fra 1719 egner seg dårlig som eventyr for barn. 
Det har de saktens rett i. 
Den opprinnelige Crusoe kan tolkes som både imperialist og slavedriver, ikke minst etter at han oppdrar kannibalens sønn, Fredag, til sin trofaste tjener. 

Slikt utraderer de franske regissørene glatt. 
Fredag diktes om til papegøyen Tirsdag som er venn med et kobbel med småkoselige og småekle vesener: 
Kameleonen, pinnsvinet, den halvblinde geita, den vakre kolibrien og den ubegripelig stygt tegnede grisen. 
Jeg har ikke klart å begripe hva den gjør der. 
Kannibalene er erstattet av to skabbete villkatter. 

Handling? 
Filmen begynner like gjerne med slutten. 
I en durabelig støyende rammefortelling oppdager en gjeng sjørøvere at huset som Crusoe har bygd på den øde øya, står i full fyr. 
Dernest får vi møtet mellom Crusoe og dyre— og fuglegjengen fortalt i tilbakeblikk.Resten er bare fjasete situasjonskomikk der villkattene jager vennene i det uendelige, alt utifra moralen ""vi må stå sammen"". 
Den slags filosoferinger er så allment utformet at de blir intetsigende. 

Det redder ikke opplevelsen at sjørøvere, fugler og dyr er dubbet med til dels skrekkelige norske stemmer som i mangel på gode replikker skvaldrer og skråler i vei. 

Vær så snill, gå heller og se ""Jungelboken"". 
Eller ""Den lille prinsen"". 
La Robinson Crusoe seile sin egen sjø. 
",0
"Blant orker, magikere og mennesker
Det superpopulære dataspillet World of Warcraft har gått til filmen og kommer seg brukbart igjennom forvandlingen. 

Jeg har aldri spilt dataspillet som begeistrer millioner av fans. 
Men hvor populært rollespillet enn er hos brukerne, må det som filmversjon fungere som fortelling på kinolerretet. 
Blir jeg engasjert slik at jeg bryr meg om hvordan det går? 

På plussiden er at enkelte onde orker – til tross for at de ser ti ganger verre ut enn i ""Ringenes herre""-serien – faktisk vekker litt sympati. 
Det starter med en lett munter scene der den hoggtannutspjåkede muskelbunten Durotan og hans høygravide kone gleder seg til at ungen deres skal bli født. 
Mer menneskeliggjøring følger av at høvdingen bekymrer seg for hvordan hans egen rase skal overleve, på samme vis som heltene i kongeriket Azeroth frykter for menneskehetens framtid. 

(Artikkelen fortsetter under bildet) 

Clash of civilizations 
Så braker det løs. 
""Warcraft – begynnelsen"" består stort sett av ""clash of civilizations"" der Hordene, bestående av de fire rasene levende lik, troll, minotaurer og orker, tørner sammen med den snille Alliansen mellom mennesker, alver, gnomer og dverger. 
Slagene er dataanimert etter alle kunstens regler, men det viktige er at noen få skikkelser står ut i mengden slik at, jo, jeg gidder å engasjere meg en smule i hvem som vinner og taper. 

Vaklende tilhørighet 

Hardt tiltrengt spenning oppstår ved hjelp av figurer med uklar tilhørighet, som den lett hoggtannutstyrte skjønnheten Gorana med så menneskelige trekk at Menneskenes leder, Anduin Lothar, tror hun er blitt en av dem. 
Jeg sier ikke mer. 
Vaklingen preger også Medivh, en fyr som med sine magiske evner skal beskytte Alliansen, men glir mer og mer mot fienden. 

Dette til tross blir det i løpet av to timer for mange gjentakelser av slagscener og av uendelig med magiske stråler som skal hindre ditt og datt. 

Der falt jeg av, gitt. 
",0
"Skjønn formidling av ""Den lille prinsen""
Det er dristig å dikte videre på Antoine de Saint-Exuperys berømte bok, «Den lille prinsen». 
Men det viser seg å gå an. 

Av filmtittelen kunne man tro at dette utelukkende er en filmatisering av den udødelige boka «Le petit prince» (1943). 
Det hele starter med et par av forfatterens tegninger som enhver leser av boka vil huske: 
Formasjonen som alle voksne tror er en hatt, men som tegneren – barnet – kan fortelle er en elefant slukt hel av en boa constrictor. 
Dernest samme form med elefanten synlig inni. 

""Det vesentlige er usynlig"" er essensen av Saint-Exuperys etiske fabel så vel som regissør Mark Osbornes nydelige nydiktning til filmlerretet. 

Gutten fra den lille stjernen 

Fantasien til den franske flygeren og forfatteren Saint-Exupery er forunderlig: 
Han lander en dag i Sahara-ørkenen og treffer på en liten gutt som viser seg å være prins på en bitteliten stjerne i verdensrommet, Asteroide B-612. 
Scener av dette er nytegnet og animert i filmen. 

Men man får også smile ved gjensynet av opprinnelige tegninger fra boka: 
Gutten ber flygeren framstille en sau, men godtar ikke små dyr på vaklende bein. 
Først da den voksne tegner en eske med tre hull i, blir barnet lykkelig – igjen et vidunderlig bevis på at bare du har fantasi, ser du det du drømmer om. 

Den ensomme jenta 

Så våger altså Osborne og hans medarbeidere å lage en helt ny animasjonsfortelling i en annen stil enn bokas strek. 
Den handler om den ensomme jenta – i vår samtid – som blir kjent med en eksentrisk flyger i et falleferdig hus i kanten av et akk så strømlinjeformet nabolag. 
Gjennom deres samtaler fortolkes historien om den lille prinsen og hans jakt på en venn. 

Aha, den nye rammefortellingen er en modernisert gjenspeiling av filosofien til Saint-Exupery. 
Jentas enslige, hardtarbeidende mor forlanger at barnet skal bruke all sin tid hjemme på å bli ekstremt skoleflink. 
Slik skal hun vokse inn i A4-samfunnet der alle strever med å klatre på rangstigen, men egentlig bare ender som tørre, slitne kontormus. 
Gammelt og nytt vevd sammen 

Nå kan man saktens innvende at Osbornes rammefortelling er en pedagogisk-allegorisk historie om at du trenger poesi i livet ditt, ikke bare snusfornuft og tørre tall. 
Men den funker. 
Jenta er nydelig tegnet i en stil som harmonerer med animasjonen av Saint-Exuperys tegninger. 

Sammenflettingen av det gamle og det nye lykkes på overraskende vis med å innlemme enkelte figurer fra det rare persongalleriet i «Den lille prinsen» som den herskesyke kongen, den forfengelige fyren og den fryktelige forretningsmannen som teller stjerner og låser dem inn i banken. 

Det vesentlige er usynlig 

Men fortsatt er det poesien og det gåtefulle i «Den lille prinsen» som fascinerer aller mest, slik som prinsens glede over solnedganger og revens ønske om at gutten må gjøre ham tam for at de skal bli venner. 
Eller ta baobab-skuddene som må fjernes for at ikke naboplaneten skal bli overgrodd, mens frøet på prinsens stjerne blir til en rose som han må beskytte under en glassklokke. 

Se med hjerte. 
Det vesentlige er usynlig. 
Til slutt må jenta erfare hva hennes nye venn, den gamle flygeren, mener med at han må reise bort for godt. 

Tidligere i uka kritiserte jeg hvordan gamle eventyrfortellinger for tiden blir radbrukket og omdiktet med de rareste påfunn. 
Det er ikke en innvending som rammer Osbornes skjønne popularisering av en vakker klassiker, fint akkompagnert av den erfarne filmkomponisten Hans Zimmer. 

Kritikken av ""Alice in the Looking Glass"" finner du her: 
",1
"Ustyrlig påfinneri i ny eventyrfilm
For den som aldri har sett dataanimert eventyrfilm før, ville kanskje dette virke storslagent. 
Selv blir jeg lei av alle påfunnene. 

Det er på moten å radbrekke gamle fantasifortellinger, dikte fritt og vilt for så å la datamanipulasjonsmaskinene lage enda mer spektakulære scener enn i forrige eventyrfilm. 
Det hele akkompagneres av enfoldige vesener av typen harepus og pinnsvin for å skape småsøt komikk underveis. 

En tilbakevendende figur er H.C. Andersens isdronning (animasjonsfilmen «Frost») som dukket opp i vårens nr. 2-film om Snøhvit (The Huntsman: 
Winter’s War). 
I ""Alice i eventyrland"" (2010) har den onde prinsessen en annen vri, i form av den hatefulle Iracebeth hvis sinne mange utsettes for. 

— Utspjåka poengløshet 

Dessverre har ikke Hollywood tatt til seg hva min tidligere kollega Arild Abrahamsen skrev: 
««Alice in Wonderland» har en drita kjedelig historie, og Tim Burtons film er først og fremst skuffende fordi den ikke klarer gjøre noe med følelsen av utspjåka poengløshet."" 

Uheldigvis skrev forfatternavnet Lewis Carroll oppfølgeren ""Alice gjennom speilet"" med handling lagt til et sjakkbrett, men som ingen husker noe av. 
Manusforfatterne må ha innsett at den er ubrukelig til et nytt filmmanus, ergo har de hevet det meste og lagt til masse nytt, i en mosaikk av velbrukte motiver: 
Gå gjennom speilet, bli liten som ei teskjekjerring, stjel tidsmaskinen kronosfæren fra herr Tid og forsøk å forhindre en ulykke i fortid. 
I rammefortellingen, lagt til 1875, presenteres filmens filosofi: 
""Det er mulig å gjøre det umulige ved å tenke at det er mulig"", illustrert ved at Alice som en myndig seilskutekaptein – etter at hun avslo å gifte seg med en hoven blei i London – så vidt berger skipet sitt fra å forlise i Sørøst-Asia. 

Filosofien settes på ny prøve hjemme i England idet bleien som hevn vil redusere henne til en skipsløs kontorrotte. 
Resten av filmen er på sett og vis Alices forsøk på å bekjempe hans hevn, bortsett fra at kampen slett ikke henger sammen med påfunnene på det surrealistiske fantasiplanet (i to lag innenfor rammefortellingen) der hun rømmer gjennom speilet og vil vekke den gale Hattemakerens familie til live igjen. 

Depp gjentar seg selv 

En eksentrisk sminket og utspjåket Johnny Depp spiller Hattemakeren med tilgjort lesping og passe galskap, men uten å vekke den medfølelse som eiegode Alice kjenner på. 
Depp er sannelig blitt en gjentakelse av seg selv på senere år, spør dere meg. 

""Fantasi er et produkt av villskap og intellekt, og Alice-møljene består bare av ugjennomtenkt og ubalansert påfinneri», skrev Abrahamsen om nr. 1-filmen. 
Nr. 2-regissør James Bobin fortsetter i samme ånd og pøser på med alt fra de småplaprende, fete tvillingbrødrene Tweedledum og Tweedledee til Humpty Dumpty som detter ned og knuses, fra spektakulære dimensjoner i tidens klokke og katedral til glorete scener i Hattemakeren-hagen der smådyrene lager liksomkomikk og -føleri. 
Mia Wasikowska fungerer heldigvis med oppriktighet og ynde som Alice, Helena Bonham Carter leverer et giftig portrett av Iracebeth som er langt bedre enn Anne Hathaways tamme framstilling av den styggsminkede, liksomsnille søstera Mirana. 
Sacha Baron Cohen som herr Tid klarer bare delvis å fri oss fra assosiasjonene hans åsyn og spillestil vekker til vulgariteter i egne filmer. 
På plussiden er scenografien der han henger opp enkeltmenneskers livsklokker. 
Den er genial og lekker. 

Nei da, det er ikke umulig å lage god eventyrfilm av gamle fortellinger. 
Matteo Garrone lyktes i vinter i ""Tale of Tales"" over eventyr fra 1600-tallet. 
Men Alice-filmen viser hvor heseblesende det blir når man bare finner på for å finne på. 

Les anmeldelsen av Garrones film: 
",0
"X-Men byr på altfor mye av alt
Du blir nok mett på både action, følelser og effekter av det nyeste X-Men-kapittelet. 
Men imponert? 
Nah, dette har vi sett og følt før. 

Av alle disse superhelt-teamene kinoene blir oversvømt med for tiden (The Avengers, Guardians of the Galaxy og snart The Suicide Squad), er X-Men de som fungerer best og mest naturlig som team, og som har de mest interessante rollefigurene. 
I tillegg har X-Men-filmene på relevant vis drøftet diskriminering og intoleranse gjennom mutantenes samspill med menneskene. 

Men til sjuende og siste forteller alle superheltfilmer basert på tegneserier fra enten Marvel eller DC Comics de samme historiene igjen og igjen. 
Og inkludér gjerne Star Wars og The Hunger Games, Harry Potter etc. også: 
Kampen mellom de onde og de gode, drøftelse av ondskapens vesen og kilde, maktbegjær. 
Grånyanser i både godheten og ondskapen. 
Mystiske familiebånd, sterke lojalitetsbånd og antipatier. 

Gigantomani 

Felles er også en stadig større hang til gigantomani: 
Slagene er større, hyppigere og voldsommere. 
Fiendene enda mer uovervinnelige. 
Persongalleriene større og mer uoversiktlige. 
Effektene mer spektakulære. 
Støynivået høyere. 

Også på kino: 

"" 
X-Men: 
Apocalypse"" er musikken en nesten pinlig effekt: full filharmoni – med kor – skaper en stemning så svulstig at det grenser til komisk. 
Filmen mangler heldigvis den slitte dialogkomikken fra The Avengers-universet. 
Til gjengjeld har X-Men mer karakterdybde. 
Men litt mindre gravalvor og svulstighet hadde gjort seg. 

Et mindre persongalleri også. 
For her skal du følge godt med, og helst ha god kjennskap til X-Men-universet. 
Og altfor mange de mindre mutantrollene blir aldri mer enn pappfigurer. 

""Apocalypse"" plukker opp tråden der ""Days of future past"" (2014) slutter. 
Vi befinner oss i hockeysveisens storhetstid, nærmere bestemt i 1983. 
Mutantene er i ferd med å finne seg til rette og bli akseptert i samfunnet. 
Da våkner en over 5000 år gammel mutant, Apocalypse (Oscar Isaac) opp i Egypt. 

Farlig forglemmelig 

Apocalypse er en svær, men slapp skurk som aldri blir interessant. 
Han avskyr støyen, forurensningen og pengejaget han observerer i den nye tiden, og bestemmer seg for å utrydde alt for å bygge opp igjen sånn han vil at verden skal være. 
Han allierer seg med fire andre mutanter, blant annet den desillusjonerte Magneto, som blir en parallell til apokalypsens fire ryttere i Bibelen. 
Og ingen andre enn ""snille"" mutanter med spesielle begavelser kan kjempe mot de ""onde"" mutantene for å redde verden fra total ødeleggelse. 

Det blir voldsomt, det blir spektakulært, det blir følelsesladet. 
Men også farlig forglemmelig når ambisjonen nok er både å skille seg ut og å hevde seg på den evig snurrende superheltkarusellen. 
",0
"Pengevaskeren som vil bli ren
Stellan Skarsgård leverer et brautende portrett av en russisk mafia-gangster som vil hoppe av til England. 

Det er nå imponerende, da, at thrillerforfatteren John le Carré (født 1931) – som ble berømt for ""Spionen som kom inn fra kulden"" midt på 1970-tallet og fulgte opp suksessen med ""Muldvarpen"" ti år senere – har greid å fornye seg i høy alder. 

I stedet for å bli værende i sitt velkjente tema med kald krig og tilhørende spioner, utga han i 2010 ""En forræder etter vårt hjerte"" , der russiske oligarker, mafia-gangstere og korrupte vestlige tjenestemenn står i sentrum. 

Nå har det blitt film av bestselgeren signert Susanna White, en britisk regissør som til nå har laget mest tv-serier. 
Hun bør gjøre mer film, gjerne sammen med den drevne fotografen Anthony Dod Mantle, for dette er blitt lekkert å se på. 
Kameraføringen er en fryd for øyet. 

Dernest er det et opplagt ensemble av skuespillere som levendegjør hovedpersonene. 
Stellan Skarsgård, som har rukket å bli 64 år, passer utmerket i rollen som den slitne Dima, pengevasker for en russisk bande. 
Her utfolder den svenske skuespilleren seg riktig godt som brautende gangster som har fått kalde føtter fordi mafiabossene truer familien hans med barn og barnebarn. 

Men hvem i all verden kan og vil hjelpe en skurk med å hoppe av til Vesten for å etablere en ren, ny tilværelse? 

Du oppdager fort at Dima velger seg ut en velmenende mann, en universitetslærer i poesi med det utrolige navnet Peregrine Makepeace, utmerket utformet av Ewan McGregor. 
Nå vel, regissøren lar ham stort sett omtale som Perry. 

Thrillerens svake punkt er nettopp å få oss til å tro på at denne godtroende fyren, sammen med sin vennlige kone Gail som attpåtil er forsvarsadvokat (Naomie Harris), skulle ville la seg engasjere av britisk etterretning for å redde pengevaskerens familie over til London. 
Vel vel. 
Elitistiske unoter 

Men svelger man premisset, er det mye som fungerer. 
De russiske oligarkene holder overdådige fester og har stålkontroll på sine stakkars marionetter av noen dødbringende sikkerhetsvakter. 
I den vestlige enden av dramaet strever den britiske etterretningsagenten Hector med å få tak i avslørende kontonumre fra pengevaskeren. 
MI6-fyren spilles med utsøkt arroganse og overklasseaksent av Damian Lewis, høyt hevet over den vanlige-folk-profilen som preger Perry og Gail. 

Slik synliggjøres et viktig trekk i le Carré fiksjonsunivers der han alltid har avkledd elitistiske unoter i det britiske klatresamfunnet (han har sett maktens irrganger fra innsiden etter å ha jobbet i etterretningstjenesten i unge år). 

Så dras Perry og Gail motvillig inn i en redningsaksjon for Dima og hans familie, som tar dem både til Paris og de sveitsiske alper. 
Som thriller funker det bra. 
Men faren med den sterke kontrasteringen mellom russisk nyrikdom og ryggesløs brutalitet, britisk elite og maktkamp i de skjulte rom og to alminnelige briter med upåklagelig moral, er at de siste blir redusert til forskrekkede vitner til all dramatikken som følger, uten at de egentlig kan handle selvstendig og alternativt. 

Er uskyld umulig i en korrupt verden? 
Det kan se slik ut. 
Poesilæreren Perry har – etter at det hele er over – sett inn i mørkets hjerte og måttet handle mer voldelig enn han noensinne hadde drømt om. 
Og le Carré viser oss at blodpenger ikke bare hoper seg opp hos russiske oligarker, men sannelig også strømmer inn på bankkonti eid av en vestlig elite. 

Mer om spionfilmer finner du her: 

Forrige le Carréfilmatisering anmeldes her: 
",1
"Slitsom krig mellom egg og bacon
Den har sine morsomme øyeblikk, filmen basert mobilspillet Angry Birds. 
Men en heseblesende graut av komedie, action og krig sliter nok ut både store og små i lengden. 

Hva?! 
En påkostet Hollywood-animasjonsfilm basert på Angry Birds? 
Et tidtrøytespill som stort sett går ut på å skyte ut fugler med sprettert, og helt uten handling? 

Utrolig nok er ikke ideen så dum som den virker. 
For om man dikter opp en idyllisk, tropisk fugleøy med søte fugler i alle regnbuens farger og en konflikt med noen grønne griser fra en annen øy, så får man fort fylt opp drøye halvannen time med heseblesende hendelser ispedd kjappe dialoger og morsomme episoder. 
Og disse folkene kan virkelig sin animasjonskunst: fargesprakende og frodig, rikt og forseggjort ned til minste, knivskarpe detalj! 

Uhørte hissigpropper 

På Fugleøya kan ikke fuglene fly, og livet er ren idyll. 
Derfor er det direkte uhørt å være en hissigpropp som sier rett ut hva han synes. 
Derfor blir fuglen Red dømt til å delta på et sinnemestringskurs. 
Der møter han andre sinnatagger: Chuck, Bomba og Terence. 
Men hvorfor er de så sinte? 

Filmens morsomste og satirisk beste del er når sinnataggene lærer seg å mestre raseriet med diktskriving, yoga og kunstmaling. 

Men så får øya besøk utenfra. 
Grisen Leonard og hans stab stiger i land, og besnærer fuglene med smisk og billige underholdningstriks. 
Bare Red er skeptisk til grisenes hensikter. 

Kaotiske animasjonsklisjeer 

Herfra går ""Angry Birds filmen"" fra å være en småfrekk komisk-satirisk kosefilm, som fungerer like godt for voksne som for barn, til heseblesende action og krigføring. 
Det blir tydelig at her har noen villet by på for mye på en gang for å tekkes flest mulig. 
Og samtidig legge seg for tett opp til både humoren og spenningen fra serier som Rio og Madagascar. 
For det er ikke noe vi ikke har sett og hørt før i kaoset som følger. 

Og hva skjedde egentlig med dette sjarmerende og interessante sinnet på veien? 

Basert på 2D med engelsk tale og norsk tekst. 
",0
"Rørende fra Island
Islandske regissører får til mye bra. 
Her kommer en skjønn film om det å kjempe seg ut av ensomhet. 

Tenk deg en overvektig kar på 45 år som ennå bor hjemme hos sin fraskilte mor. 
Fusi er hans navn, han lemper bagasje på flyplassen i Reykjavik, elsker å leke med krigsleker i kjellerstuen og lytter til heavy metal på fritida. 

Men noe mangler i livet hans: 
En kvinne å elske. 
Han sier det aldri rett ut, men vi skjønner det godt. 

Regissør Dagur Kári har skrevet et nydelig manus om den storvokste, sjenerte kjempen som ledes ut i sin første test noensinne på hva kjærlighet innebærer. 
Den mannlige hovedrollen spilles ypperlig av Gunnar Jónsson. 
Han får fram sjenansen ved hjelp av unnselig blikkføring og få ord. 

Flere anmeldelser fra denne uka: 

Det innadvendte mennesket 

Det fine med ""Historien om den sjenerte giganten"" er at den gir verdighet til det innadvendte, forsiktige mennesket. 
Mange har lett for å irritere seg over Fusi fordi han ikke fyller omgivelsenes idealer for et vellykket voksenliv. 
Regissøren lykkes svært godt i å framstille noen ekle mobbescener satt i stand av kollegaer blant bagasjelemperne. 
Jeg krymper meg ved synet, men måten Fusi takler behandlingen på, står det respekt av. 

To skadeskutte fugler 

Et linedance-kurs setter i gang en ny bevegelse i Fusis liv, og vi skjønner fort hvor det bærer hen da den noe yngre Sjöfn tar kontakt. 
Men ikke hvordan. 
Det rørende er med hvilken oppfinnsomhet den sjenerte må jobbe beinhardt for å vinne hennes gunst og fylle de behov både han og hun savner. 
For også hun er en skadeskutt fugl.Mang en film har skildret taperens kamp for å komme inn i et fellesskap og et forhold, men løsningen skjer ofte etter en hollywoodsk formel. 
Regissør Dagur Kári avstår fra den opptrukne vei og ender i en åpen slutt. 
Slik tar han på alvor at livet slett ikke alltid er en lek, og gir oss en rørende vri på den solstadske tittel ""genanse og verdighet"". 
",1
"Drøfter Guds eksistens i hevnthriller
Den norske regissøren Hans Petter Moland har laget Danmarks nr. 3-film om politiavdeling Q som etterforsker en ny, fæl sak. 

Den mye leste krimforfatteren Jussi Adler-Olsen har uttalt at han ikke likte de to første filmene om politimennene Carl Mørk og Assad fordi de ble for stereotype. 

Thrillerne ""Kvinnen i buret"" og ""Fasandreperne"" var regissert av danske Mikkel Nørgaard, og nå er spørsmålet om norske Hans Petter Moland lykkes bedre enn ham i å gi figurene liv utover krimsjangerens mest tradisjonelle klisjeer. 

Hørt og sett det før? 

""Flaskepost fra P"" lover ikke godt i starten. 
Da de to etterforskerne i Avdeling Q – som har i oppdrag å løse glemte saker – får et blodstenkt flaskepostbrev mellom hendene, leder sporene til forsvunne barn i et religiøst sektmiljø. 

Brått dukker selveste Pål Sverre Hagen fra Stavanger opp med verdens sleskeste smil om munnen. 
Straks han med sitt overtydelige falskspillerfjes entrer en dansk bondegård der det bor en gudfryktig småbarnsfamilie, skjønner vi at vonde ting vil foregå under dekke av fromhet. 

Hørt og sett det før? 
Vrien med syke handlinger som finner sted under en fasade av trosutøvelse, er benyttet så ofte at det risler som lunkent skyllevann over forventningene mine. 
Jeg strever med å tro på skikkelsen Johannes som Hagen forsøker å skape. 

En samtale om Gud 

Men så skjer det noe uventet i dialogen. 
Carl Mørk, som mer enn noen gang lever opp til navnet sitt ved å framstå som så deprimert at han er på randen av sammenbrudd, lokkes av sin vennligsinnede kollega Assad til å diskutere Guds eksistens. 
Ikke veldig mye, nei da, men nok til at de to etterforskerne blir mer menneskelig interessante. 

Skuespiller Fares Fares, opprinnelig kristen fra Libanon, spiller Assad som en godlynt muslim. 
Han tilfører dramaet et hardt tiltrengt humør, noe som veier opp for Nikolaj Lie Kaas' skikkelse Carl, en sliten fyr som fnyser av alt religiøst, strever med å finne mening med livet og er så skjelvende at han knapt klarer å holde pistolen rolig når det virkelig gjelder. 

Parallelt gis også skurken i historien – jeg røper ikke for mye ved å si at det dreier seg om Hagens sleske Johannes – en bakgrunn og motivasjon i form av kjappe barndomsglimt. 
Aha, de onde handlinger på nåtidsplanet er en hevn for fæle ting som hendte for lenge siden. 
Det hjelper på troverdigheten et stykke på vei, men fortsatt virker figuren i overkant oppkonstruert. 
At han endatil har en intetanende kone som ikke fatter mistanke, er heller ikke overbevisende.Det er selvfølgelig krevende for en regissør å lage en spenningsthriller kombinert med psykologisk motivasjon og attpåtil føye eksistensielle funderinger inn i helheten. 
Moland lykkes tidvis bra i actionscenene, andre ganger klipper han for kjapt (politibil rett foran tog) eller tar lettvinte snarveier (som da skurken forkler seg og slår til på et sykehus). 

Bli en djevel 

I det ytterst voldelige sluttoppgjøret får Johannes anledning til å begrunne sine ugjerninger. 
Her fungerer det slett ikke verst hvordan han drøfter Guds fravær i møtet med det onde: 
Hvis Vår Herre ikke hører et barns fortvilte rop om hjelp, kan man like gjerne bli en djevel og hevne seg, er hans infame, syke logikk. 

Moland benytter noen slående visuelle kontraster som gjør seg godt: 
En dåpsscene med full neddykking i starten, satt opp mot en vond drukningsscene i slutten. 
Sektmedlemmet som skydde muslimen i begynnelsen, endrer syn etter hvert. 
Det er en fin detalj. 

Og – den skjelvende etterforskeren åpner for at det finnes en mening likevel med det arbeidet han selv gjør som politimann. 
Dermed får man noe å gruble videre på etter at selve kriminalgåten er løst. 
Bra! 

Her finner du anmeldelsen av første film om Avdeling Q: 

Og her er nummer 2-filmen omtalt: 
",1
"Ny håndtegnet perle fra japansk mester
Hadde Hollywood stått bak, ville det blitt sentimentalt. 
Når japanerne tegner, får vi sorgtung ynde i stedet. 

Studio Ghibli, der en rekke animatører jobber, har gjennom årene skjenket verden noen særpregede kunstverk innenfor tegnefilmsjangeren. 
Kanskje mest berømt er Hayao Miyazaki med ""Chihiro og heksene"" og ""Min nabo Totoro"". 

Sønnen hans, Goro Miyazaki, nådde ikke samme nivå i ""Møte på valmueåsen"" der storyen ble for søt og tam. 
Men bakgrunnstegningene, alt fra blomstene i vasen i stua og skipene som gled forbi i det fjerne, var de skjønneste akvareller signert denne ukas regissør, Hiromasa Yonebayashi. 

Dere kan ha sett hans forrige film, «Arriettas hemmelige verden», om Arrietta som er så liten at hun omsluttes av blomster— og grasverdenens idyller. 
Men midt i naturskjønnheten led hun mye trist og vondt. 

En jentes store ensomhet 

En beslektet tristhet preger også ""Marnie – min hemmelige venninne"". 
Yonebayashi, som har vært med på å skrive fortellingen, våger å gå rett inn i smerten til 12 år gamle Anna som ikke føler at hun er verdt noe. 
Hun klarer ikke tro på at tegninger hun lager, er gode nok eller at klassevenninnene liker henne. 

Det storøyde ansiktet til Anna, kombinert med en fin norsk stemmetolkning, formidler en ensomhetsfølelse som enkelte barn dessverre gjennomlever, så overveldende at den kan gjøre dem asosiale og uglesett av omgivelsene. 
Filmens story handler om hvordan hun hanskes med sitt utenforskap og kommer ut som et styrket og gladere menneske. 
Alt er formidlet i et håndtegnet univers der skikkelsene omgis av fascinerende og vakre interiører og eksteriører. 
Mens det i Miyazakis ""Chihirio og heksene"" var rikelig med skremmende figurer, er det i Yonebayashis fortelling overraskende få skurker. 
Bortsett fra en litt heksete hushjelp underveis domineres handlingen av mennesker som vil Anna vel. 
Ikke minst tante Yoriko som av ukjent årsak (den hemmeligheten avsløres mot slutten) fungerer som jentas mor. 
Hun får sendt det astmarammede og deprimerte barnet til landlige omgivelser der eventyret så utfolder seg. 

Heri ligger magien i Yonebayashis verk: 
At realismen brytes opp og åpner for fantasi, drømmer og indre forestillinger. 
Du aner det alt i filmtittelen ""Marnie – min hemmelige venninne"" som gir assosiasjoner til Astrid Lindgrens bok ""Mio, min Mio"". 
I den svenske klassikeren er det den foreldreløse Bosse som ikke føler seg hjemme hos sine adoptivforeldre og i stedet drar til «Landet i det fjerne» der han møter sin virkelige far. 

I den japanske parallellen blir spørsmålet hvem som opprinnelig bodde i det forlatte huset i den sumpete bukta som Anna oppdager. 
Hvem er Marnie? 
Hvem er hennes egentlige mor? 
Og hvilken forbindelse er det mellom Anna og venninnen? 
Tematisk handler det om å bearbeide følgene av skjebnesvangre valg som mennesker har gjort bakover i tid. 

Filmdistributøren Arthaus har sørget for å dubbe filmen med gode, norske stemmer. 
Slik ivaretas ikke bare den sorgtunge ynden som preger sentrale figurer, men også den friske livsgleden hos de som hjelper Anna med å rive ned ensomhetens ødeleggende gjerder. 

Les anmeldelsen av ""Møte på valmueåsen"" her: 

Anmeldelsen av Hayao Miyazakis ""Zero"" finner du her: 

Om hans tidligere film skrev jeg: 
",1
"Anstrengende voldsorgie
""Hardcore"" minner aller mest om et dataspill hvor du ikke får lov til å delta. 

Stilistisk sett byr ""Hardcore"" på noe helt nytt for filmmediet: 
Det er den første filmen som er spilt inn utelukkende gjennom førstepersonsperspektiv. 
Etter en nesten poetisk voldelig innledningssekvens, våkner hovedpersonen opp på et slags høyteknologisk operasjonsbord. 
En vakker kvinne som forteller at hun er kona hans, lapper ham sammen og installerer flere høytfungerende proteser. 
Det blir snart åpenbart at personen er omtrent 50/50 mann og maskin, og før de i det hele tatt rekker å aktivere stemmen hans, blir laboratoriet angrepet og superskurken Akan åpenbarer seg. 
Så starter en heseblesende flukt/jakt som varer resten av filmen, og hvor en mystisk engelskmann med mange fargerike identiteter spiller en sentral rolle. 

For oss som har spilt en del førsteperson skytespill, er det mye som er gjenkjennelig her, for regissør og manusforfatter Ilya Naishuller har lånt friskt fra spillmediet. 
Det føles etter forholdsvis kort tid som å sitte og se på at noen spiller et dataspill med usedvanlig god grafikk. 
Vedkommende spiller er riktignok så dyktig at hun ikke blir nødt til å ta noen ting som helst om igjen, men det er likevel grenser for hvor lenge det er interessant å se på et spill uten å få lov til å delta selv. 
Vinglete kameraføring og flimrete bilder gjør den visuelle opplevelsen noe anstrengende. 

På pluss-siden kan det nevnes at det mellom alle de stressende actionsekvensene krydres med en del velplassert, svart humor og et par virkelig løgne karakterer. 
Det er dessverre ikke nok til å forhindre at kjedsomheten slår inn med full styrke før det er gått en halvtime. 
",0
"Atle Antonsen lykkes i tragikomisk rolle
TV-komikere når sjelden karakterskuespillernes gode nivå. 
Men Atle Antonsen skildrer en syk alkoholiker på høyst troverdig vis. 

Hvor lurt er det egentlig å la fjernsynets skøyere opptre i filmkomedier? 
Noen forsøk, som «Hjelp, vi er i filmbransjen» med de sprø folkene fra tv-showet «Torsdag kveld fra Nydalen», manglet forståelse for at halvannen times kinofilm krever en gjennomarbeidet story, ikke bare et perlekjede av sketsjer. 

Men komiker Atle Antonsen har skjønt viktigheten av å skape hovedroller som utfolder seg i et skikkelig plot. 
Det gikk slett ikke verst i ""Kong Curling"" der han spilte curlingmester Trond Paulsen som havnet i tvangsnevrose og måtte få psykiatrisk behandling for å hentes tilbake til livet. 
Filmen, skjønt den var ujevn, ble en likandes komedie som forsvarte de gale mot medisinering og påtvunget normalisering. 

Være seg selv 

Derfra går det en tråd til ukas premiere, ""Grand Hotel"", der et viktig poeng er at det aparte barnet – en 10-åring som mobbes for sine diagnoser – bør få være seg selv og slippe å ta piller for å stryke ut annerledesheten. 

Et annet budskap er at det aldri er for sent å søke hjelp for sitt alkoholproblem. 
Det tar bare uendelig med tid før Antonsens forfyllede forfatterfigur erkjenner sitt behov. 

Går du til ""Grand Hotel"" og venter å se Antonsen i festlig humør, blir du skuffet. 
Han findyrker i stedet evnen til å legge panne og øyne i de morskeste og mest deprimerte folder mens han ufyselig arrogant og selvopptatt snerrer ut sine replikker til omverdenen. 

Et tragisk portrett 

Antonsen leverer på imponerende vis et tragisk portrett av forfatter Axel Farstad som var bestselger for 10 år siden, men nå tyr til flaska straks skrivesperren rammer, til tross for at legen har advart ham mot en skrumplever som snart vil ta livet av ham. 
Komikeren gjør ham resignert og sur i uttrykket, men lar det i ørsmå glimt piple fram en fortvilelse over at døden har avtalt deadline.Kan det bli noe å le av her da? 
Heldigvis har regissør Arild Fröhlich skjønt at den døende hovedpersonen må balanseres med en annen, livskraftig skikkelse – barnet. 
Den 10 år gamle Noah har en irriterende evne til å herme etter voksne, komme med merkelige lyder og upassende ordbruk fordi han har både Tourettes syndrom og en ADHD-diagnose. 

Det funker fordi barneskuespiller Håkon Bøhmer mestrer å spille naturlig og optimistisk håpefull i møte med Antonsens tyngede figur. 
Her har regissøren bidratt med god personinstruksjon. 
Scenen der gutten kopierer den voksnes kroppsspråk er herlig, likeså masingen han utsetter forfatteren for. 
Timingen for tics og verbale utbrudd fungerer aldeles utmerket. 
Slik skaper filmen på usentimentalt vis sympati for en væremåte som omgivelsene ellers ler nådeløst av. 

Selvfølgelig går ""Grand Hotel"" i opptrukne spor fra tidligere drama der en voksen må endre tankebaner fordi han tvinges til å ta ansvar for et barn (tsjekkiske «Kolya», greske ""Evigheten og en dag""). 
Men selv om vi forstår hvilken vei det bærer, gir Fröhlich tilnærmingen mellom avdanka forfatter og forkommen guttunge masse motstand underveis. 
Noen svakheter er det i manuset mot slutten, men det er lett å tilgi. 

Også birollene fungerer, fra svenske Vera Vitali i rollen som alenemoren som får høre av forfatteren hvor kjedelig hun er, Arthur Berning som gir liv til en energisk ansatt på hotellkjøkkenet, Svein Harry Schøttker Hauge som motvillig forlegger, og Lars Jørgensen (tror jeg han heter) i en glitrende scene som forfatterens voksne, forsømte sønn. 
Legg dertil at det meste foregår i det virkelige Grand Hotel på Karl Johan slik at vi får se innsiden av tårnsuiten med rom de fleste aldri får råd til å leie seg inn i. 
Morsomt! 

Hvordan komikere har klart seg i tidligere norske filmer, kan du lese mer om her: 
",1
"Et skrik fra kirkens misbrukte barn
Oscarvinneren ""Spotlight"" har satt en høy standard for hvordan man forteller om overgrep fra katolske prester. 
Det chilenske dramaet ""El Club"" gir langt mindre innsikt. 

Man blir klokere av å se filmen om avisa The Boston Globe som i 2002 avslørte hvordan Den katolske kirke systematisk dekket over prester som hadde forgrepet seg på barn og unge. 

Men det chilenske dramaet ""El Club"" gjør meg bare deprimert. 
Regissør Pablo Larrain leverer et knyttneveslag mot enhver som tror at avsløringene fører til oppgjør og nytt håp. 

Et hus fullt av kynikere 

""El Club"" er som en grøsser der sjangerens klassiske hus ikke bebos av spøkelser, men av fire prester og en nonne som ikke angrer noe som helst. 
Kirkeledelsen har plassert dem i en landsby ved havet som straff for misgjerninger de har begått. 
Men alt de fyller dagene med, er å trene en mynde som kan vinne hundeveddeløp i lokalmiljøet. 

Først da et psykisk ødelagt offer skriker ut sitt raseri foran huset og skaper tragisk dramatikk, sender Vatikanet en ny mann for å ordne opp. 
Dette fører til en serie samtaler der de mer eller mindre hjernedøde katolikkene (slik virker de på meg som tilskuer) er filmet i irriterende slørede nærbilder mens de ler kynisk og lirer av seg forskrudde oppfatninger om egne sexerfaringer. 

Wikipedia forteller om en chilensk prest som må bo i et hjem for eldre under oppsyn av nonner, men som ikke innrømmer skyld til tross for at flere vitnesbyrd om overgrep fikk ham dømt av Vatikanet i 2011. 
Referansene til virkeligheten er dessverre så få i filmen at den framstår som en overdrevent makaber skildring av liksom-religiøse personer uten menneskelighet. 
De blir pappfigurer i en voldelig fortelling som mister enhver troverdighet. 

Sørg heller for å se ""Spotlight"". 

Anmeldelsen av ""Spotlight"" finner du her: 

Les også intervjuet med en katolsk pater i Stavanger om misbrukene i Den katolske kirke: 
",0
"Spektakulært actioneventyr
Klassiske eventyr kan brukes til fri og vill viderediktning. 
Nå rotter den onde dronningen og isdronningen seg sammen for å utrydde all kjærlighet. 

Så du ""Snøhvit og jegeren"" (Snow White and the Huntsman) i 2012, vil mange skikkelser være gjenkjennelige. 
Bare at ukas premiere forteller om hendelser som foregikk før Den onde dronningen Ravenna (Charlize Theron) sendte sin jeger (Chris Hemsworth) av sted for å fange Snøhvit. 

Nå låner manussnekrerne igjen den vel anvendelige Isdronningen fra H.C. Andersen (som i animasjonsfilmen ""Frost"") og lar henne være Freya, en hardt rammet lillesøster av slemme Ravenna. 
Storesøster er livredd for at det skal dukke opp noen som er vakrere i landet her, slik speilet på veggen spår. 

Kjærlighet er forbudt 

Om Freya (Emily Blunt) som fryser til brutal isdronning, får det holde å si at hun innfører regelen om at kjærlighet er forbudt i hennes rike. 
Dermed ligger romansen mellom to av hennes dyktigste jegere ytterst dårlig an. 

Dette, kombinert med en maktkamp mellom de to dronninger om det magiske speilet, fører til utallige actionscener der jegeren (Chris Hemsworth) og bueskytteren Sara (Jessica Chastain) slåss mot fiender og fæle troll. 
Det blir vinterkrig, men også vandring i frodiggrønt landskap der alver og sommerfugler flagrer om kapp og ekorn og pinnsvin svinser rundt.Regissør Cedric Nicolas-Troyan sørger for nødvendige humørfylte hvilepauser ved at to mannlige og to kvinnelige dverger leverer rappkjeftede replikker mellom slagene. 

Filmen plasserer seg trygt i fantasy-landskapet til ""Ringenes Herre""— og ""Hobbiten""-trilogiene. 
Der klarer ""The Huntsman..."" seg riktig godt takket være flotte kostymer og bra action. 
Dataanimasjonen av de magiske handlingene fra de to dronningene er visuelt snop å kose seg med. 

Og selvfølgelig antyder fortellerstemmen at det kommer en tredje film. 

Undertegnedes anmeldelse av ""Frost"" finner du her: 

Arild Abrahamsens anmeldelse av ""Snøhvit og jegeren"" kan du lese her: 

Han har også skrevet sin mening om Snøhvit-filmen ""Mirror, mirror"": 

Og her 
",1
"Slitasjen spiser nesten Spider-Man
Overdosen av superhelter er farlig nær, selv om Spider-Mans flørt med The Avengers er fin underholdning. 

Det ser ikke ut til å være grenser for hva man kan tyne ut av Marvels superhelt-garderobe. 
Heldigvis er det lagt i hendene på kompetente folk som kan lage underholdende, friske og fargesterke «Ka-dish!»- og «Swosh!»-filmer av det hele. 
Tynn suppe, buljong for kraft, men det kan altså funke helt greit. 

Spider-Man planta beina i The Avengers-universet i ""Captain America: Civil War"". 
Han er fremdeles en slags superheltpraktikant som har et bein i de nestenpardoiske high school-filmene og et bein i de voksnes heftige verden der ting sprenger og folk denger hinanden på spektakulært vis. 
Vår mann Peter er klønete forelska, slik superhelter er uten drakten på. 
Han er såååå nørd og har han løgne kameraten og den strenge - men snille - tanta og alt er helt på skjema. 
I edderkoppdrakten driver han småskala superhelting blant sykkeltjuver med blanda resultat, mens målet om å bli fullt medlem i The Avengers får ham til å ta litt mer tran enn nødvendig. 

Som det pleier 

Tom Holland (33) gjør en ok figur som Peter (16), men han sjarmerer seg ikke akkurat ut av lerretet. 
Han sliter med de kule på skolen, men å gå i klinsj med verdens kjeltringer og deres alien-våpen? 
Ja, nei, det går fint, han må bare skifte først. 

Alt er med andre ord som det pleier å være. 

Etter å ha blitt rekruttert av mentoren Tony Stark (Robert Downey Jr.) til et Avengers-oppdrag er han tilbake i Hverdags-Queens, en overgang som ikke er så kul. 
Peters mål denne gang er å vise seg Avengers-verdig. 
Når han kommer på sporet av Vulture (Michael Keaton), som har forårsaket en krimbølge med sine farlige våpenoppfinnelser, er det fram med drakta og hu hei hvor det går over fjellet. 
Keaton er litt Excel-ark-fornuftig skurk som først får fart på sakene når han tar på seg kjeltring-vingene sine. 
Og selvsagt er det når tidtrøyra med high school-opplegget trår til side, og kampene begynner, det begynner å bli moro. 
Da er det pønsj i både effekter, den snappy dialogen og det lille glimtet av sivilist i Peter Parker i Spider-Man som frisker opp. 

Holder akkurat 

I denne bataljen er det noen riktig fine scener der amerikanske monumenter i Washington og New York står for fall. 
Den periodevise gnistingen er flott, og for alle Marvel-fans kan vi røpe at storebror Iron Man naturligvis dukker opp for å hjelpe til i - og for å snakke litt vett inn i guttungen. 
De har også lagt ned litt arbeid i noen morsomme scener som bryter av liksomalvoret på en god måte. 
Et par biroller smelter fint inn, blant annet fra Robert Downey Jr. og Marisa Tomei. 

Slitasjen på hele superheltuniverset er uungåelig. 
Det begynner å gå på stumpene. 
Overraskelsene er få eller ingen. 
Likevel klarer Jon Watts og hans horde av kløktige filmmakere å smi dette til på greit vis. 
Underholdningsmaskineriet dundrer videre, de slåss på nye steder, finner på noen nye triks og holder et slags trøkk oppe. 
Det holder - enn så lenge. 
",1
"Ulmende uhygge og dødelig mistillit
«It comes at nights» får deg kanskje ikke til å hoppe i stolen, uhyggen setter hardere spor i deg enn som så. 
Se den om du tør. 

It comes at night 

Sjanger: 
Thriller/grøsser. 
Nasjonalitet: USA 2017. 
Regi og manus: 
Trey Edward Shults. 
Skuespillere: Joel Edgerton, Christopher Abbott, Riley Keough, Carmen Ejogo, Kelvin Harrison jr. 
Lengde: 
1 time 31 min. Aldersgrense: 15 år. 

Mens en pandemi herjer, har en liten familie med mor, far, tenåringssønn og hund greid å skape seg en slags trygghet i et avsidesliggende hus i skogen. 
Strenge rutiner gjør det mulig å overleve. 
Kanskje. 
En stund. 

Den sterke, hjerteskjærende åpningsscenen setter umiddelbart standarden for hva som står på spill her, og for hvilke følelser som skal få brynt seg hos seeren. 
For katastrofen har gjort verden til et sted der alt handler om å overleve, der alle bare tenker på seg og sitt, og der overlevelsesinstinktet trumfer alt. 
Naturalhusholdning er eneste mulighet, men det er knapphet på både mat og vann. 

Og på tillit. 

Hjelpe eller ei? 

Det kommer for en dag i all sin gru når det en natt dukker opp en annen, liten familie som desperat trenger den tryggheten det gjennomregulerte livet i skogshuset tilsynelatende kan gi. 

På overflaten er «It comes at night» en sitrende intens spenningsfilm med grøssgode øyeblikk. 
Men den gir også et tankevekkende perspektiv til aktuelle samfunnsspørsmål, til individuell fremmedfrykt og til storpolitiske allianser og maktbalanse. 
For frykten for smitte er den største trusselen. 

Den unge texanske filmskaperen Trey Edward Shults har til de grader lykkes i både å formidle følelsen av klaustrofobisk trygghet og mistroisk utrygghet med sitt svært solide skuespillerensemble og en enkel historie. 

De sterkeste øyeblikkene kommer via tenåringen Travis (Kelvin Harrison jr). 
Både fordi vi får ta del i hans grusomme nattlige mareritt, men også fordi han er den som har beholdt mest av de håpefulle drømmene og minnene om livet i verden slik den en gang var. 

For det nifseste med dette post-apokalyptiske mesterverket er påminnelsen om som kan skje med oss alle når vi blir utrygge nok, og valgene vi må ta er ekstreme. 

Andre kinopremierer denne uken: 
",1
"Banal «komedie» om illegalt hjemmekasino
Ikke en gang et godt knippe komedieskuespillere kan redde dette råtne liket av en komedie fra pinligvondt havari. 

The House 

Sjanger: 
Komedie. 
Nasjonalitet: USA 2017. 
Regi: 
Andrew Jay Cohen. 
Manus: 
Andrew Jay Cohen og Brendan O'Brien. 
Skuespillere: Will Ferrell, Amy Poehler, Jeremy Renner, Jason Mantzoukas, Nick Kroll. 
Lengde: 
1 time 28 min. 
Aldersgrense: 12 år. 

Will Ferrell og Amy Poehler er begge så gode skuespillere og løgne folk at de kan selge kinobilletter bare ved å ha navnet sitt på plakaten. 
På papiret. 
Men mot krampaktig, dustete dialog og ulogisk og klisjefylt plott, må til og med talentet gi tapt. 
Og «The House» har så få gode øyeblikk og så lite moro at den i hvert fall ikke fortjener sjangerbetegnelsen «komedie». 

Will og Amy er altså gift og bor i et flott, besteborgerlig villanabolag. 
Deres eneste datter og øyensten, som de liksom har et perfekt foreldre-barn forhold til, er kommet inn på drømmeuniversitetet. 
En siste sommer gjenstår før hun skal flytte ut. 
Men plutselig går studiefinansieringen i dass. 
Hva gjør Will og Amy da? 

Kasino i kjelleren 

Heldigvis har de en kompis, Frank (Jason Mantzoukas) som lider av spillegalskap og er dypt deprimert etter å ha blitt forlatt av kona. 
På en helg til Las Vegas med ham, lærer de på den harde måten at huset alltid vinner. 
Så hvorfor ikke bare etablere sitt eget illegale kasino? 
Hjemme i kjelleren? 

Så følger en parademarsj av kasino- og skurkeklisjeer, jazzet opp med banaliteter, usannsynligheter, flaue replikker og forutsigbarhet. 
Det mest absurde er at dette plottet, kombinert med et sideplott med en overambisiøs og på alle måter utro kommunepolitiker, egentlig er et utmerket utgangspunkt for både god komikk og gøyal spenning. 

Undervurderer publikum 

Når resultatet ikke ble slik, skyldes det i hovedsak den klassiske komedietabben det er å undervurdere sitt publikum: 
En vits her og en vits der gir ingen god komedie. 
Vi må likevel tro på og i det minste føle noe for plottet og personene. 
Det må være i det minste en indre eller absurd logikk i hvorfor folk gjør som de gjør og er som de er. 

Og voksne folk med infantile innfall og replikker er ikke morsomt, det er bare banalt. 
Og flaut på den usjarmerende, dumme måten. 
",0
"FILM:80-talet i all si Gru 

Visuelt 80-talsfyrverkeri - men for mange tempostopp. 

Grusomme meg 3 

Sjanger: 
Animasjon/Komedie. 
Norske stemmer: 
Alex Rosén, Line Verndal, Anders Bye, Jon Niklas Rønning, Adiane Louise Rødfjell, Vidar Magnussen. 
Regi: Kyle Balda, Pierre Coffin. 
USA 2017. 
Lengde: 1 t. 30 min. 
Sensur: 6 år. 

Store, breie, amerikanske animasjonsfilmar er på sitt beste når det skjer masse. 
Når det er bånn gass på lerretet, når ein superskurk kaprar ein supertankar, når ein gullfarga skurkebil á la Reodor Felgens «Il tempo gigante» fresar omkring til lands og til vanns, når Hollywood blir bombardert av rosa, sjølvbobleblåsande tyggegummi. 
Sånn er det ein heil del av i «Grusomme meg 3». 

Store, breie, amerikanske (animasjons)filmar er på sitt verste når dei stoppar opp, når dei skal gjennomføra pliktløpprat som skal vera litt søtt og litt morosamt på éi og same tid. 
Gjerne samtalar med små barn. 
Eller når små, gule Minions - som eg ikkje heilt klarer å bestemma meg for om er mest sjarmerande eller irriterande - dukkar opp med sine sketsjar, som strengt tatt har null funksjon i handlinga. 
Sånt er det også ein heil del av i «Grusomme meg 3». 

Eg hadde med meg to i målguppa for å sjå tredje akt i Gru-universet. 
Som venta, blei det litt strekk i laget: 
Femåringen oppsummerte etterpå at alt var bra. 
Tiåringen tykte også det var bra og morosamt, men innrømer at ho har ledd meir av andre filmar før. 
Ho ville gitt ein femmar på terningen. 

Sjølv er eg eit hakk og to strengare. 
«Grusomme meg» var forfriskande i å ha ein ond hovudkarakter. 
Det blei kjedelegare då han bli snill i 2-eren. 
I 3-en mister han jobben som snill agent, blir forsøkt gjort til ein ond skurk igjen av dei små gule vesena, og av ein blid tvillingbror. 
Og så legg han ut på jakt etter skurken Benjamin Bratt og verdas største diamant. 

Bratt er den beste karakteren i 3-eren. 
Særleg om du har opplevd 80-talet. 
For her har du ein herlig kar med bart og hockeysveis (med måne), lilla skulderputer, dans og musikk frå 80-talet. 
Det er ein fest å sjå på for ein vaksen, og moro for ungane også. 

Som forventa, er også nummer 3 ein visuell fest å sjå på. 
I periodar er han i tillegg morosam. 
Historia er så tynn som du kan forventa - i tillegg syns eg det er for mange, og for uinteressante sidehistorier. 

Men sidan målgruppa ved sida av meg lo og koste seg, så skal eg ikkje gi ein trear, men landa på kompromissets firar. 
",1
"FILM:Finurlig fabulering frå balkongen 

Utsikt både til universet og kvardagslivet frå Ole Giævers balkong. 

Sjanger: 
Drama/Komedie. 
Med: 
Ole Giæver, Marte Magnusdotter Solem. 
Manus og regi: 
Ole Giæver. 
Nasjonalitet: 
Norge 2017. 
Lengde: 1 t. 24 min. 
Aldersgrense 12 år 

– Du er så sjølvopptatt, ler på eit visst tidspunkt Ole Giævers kone, skodespelaren Marte Magnusdotter Solem i «Fra balkongen». 
Giæver er på hytta, står og filmar seg sjølv mens han snakkar inn i sitt eige kamera, og kona peiker på at ingen driv på sånn. 
Når vanlege småbarnsforeldre har med filmkamera på sommarferie, filmar dei ungane. 

– Andre skriv dagbok. 
Eg filmar. 
Det er som ei dagbok, innvender Giæver. 

– Men ei dagbok skriv du bare til deg sjølv, bare for at du sjølv skal lesa henne seinare, svarer kona. 

«Fra balkongen» er Giævers tredje langfilm. 
Men dette er langt frå første gong han rettar kamera mot seg sjølv: 
det blir fyldig dokumentert i klyppa frå barndom og ungdom at filmskaparen har likt å vera framfor kamera sidan han var veldig ung. 

I den kritikarroste publikumssuksessen «Mot naturen» (2014) spelte Giæver rolla som fabulerande mann som sprang for seg sjølv ute i naturen menst han tenkte over livet sitt. 
I «Fra balkongen» er Giæver tilsynelatande seg sjølv, akkurat som kona og barna er med, i sitt kvardagslege liv på Bjølsen i Oslo. 
Det einaste som forstyrrer det sjølvbiografiske preget, er scenene der skodespelarar og dansarar spelar ut Giævers fabuleringar, pluss eit par animerte sekvensar. 

Mens mannen i «Mot naturen» flykta frå familien og byen og ut i naturen, viser «Fra balkongen» på mange måtar kvardagslivet han flykta frå. 
Frå der han sit med tekoppen ute på balkongen har Giæver utsyn over storbyen og naturen, men også ut i universet og til dei heilt store spørsmåla. 
Samtidig, om han snur seg, ser han inn i sitt eige, vesle liv. 
På barna som leikar, på kona som les ei bok eller lagar matpakke, på seg sjølv der han legg saman klær eller prøver å læra dottera å sykla. 

I dette spennet, mellom det store universet og kvardagens trivilialitetar, fabulerer Giæver om sin eigen plass, om sitt eige vesle liv. 
Er han nok til stades i livets situasjonar? 
Kvifor klarer han ikkje å mobilisera barndommens glede over julefeiringa som vaksen? 
Kva er meininga med det heile? 

Me lever i ei sjølvbiografisk tid, både i kunsten og i kulturen. 
Forfattarar, filmskaparar, bloggarar og sosiale medium-fantastar rettar alle blikket mot seg sjølv, og filmar, fotograferer og fortel om seg og sitt. 
Det meste av dette er himmelropande uinteressant, sjølvopptatt, privat og poserande. 

Sånn er det ikkje med Giæver. 
Sjølv om han tek opp store, allmenne spørsmål som ikkje akkurat er nye, kombinert med kvardagens trivialitetar, er han befriande undrande og ærleg i tilnærminga si. 
Funderingane hans får deg til å nikka gjenkjennande, på sitt beste kan dei setja i gang nye tankar hos oss som ser på. 

Men sjølv om «Fra balkongen» er interessant og fint laga, er han hakket kjedelegare enn «Mot naturen» var. 
Den førre filmen kjendest meir forfriskande. 
Utfordringa med å laga undrande film frå det trivielle kvardagslivet, er rett og slett at det kan bli litt trivielt og kjedeleg. 

Øystein Mamen står bak kamera - som sist - og gjer det flott. 
Mamen filma også Kim Hiortøys «The Rules for Everything», og som der, er det også i «Fra balkongen» fleire «stille» bilete. 
Av eit tre. 
Av eit fly over himmelen. 
Av ein vegg. 
Av kvardagsliv. 

Det eg nå er spent på, er kor filmskaparen Giæver går vidare. 
Skal han laga endå fleire filmar om seg sjølv? 
Eller er det på tide å retta kamera mot nokon andre? 
",1
"Bittersøtt om vennskapets grenser
Filmen om det kompliserte vennskapet mellom de to legendariske kunstnerne Paul Cézanne og Emile Zola er både vakker, velspilt, vellaget og sterk. 
Men også litt for overfladisk. 

Cézanne & Zola 

Originaltittel: 
Cézanne et moi. 
Sjanger: 
Biografisk drama. 
Nasjonalitet: 
Frankrike 2016. 
Regi og manus: 
Danièle Thompson. 
Skuespillere: Guillaume Canet, Guillaume Gallienne, Alice Pol, Déborah François. 
Lengde: 
1 time 49 min. 
Aldersgrense: 
Tillatt for alle. 

I kunst- og litteraturhistorien ruver både Paul Cézanne og Émile Zola mer enn det er plass til i en skarve spillefilm. 
Derfor har filmskaper Danièle Thompson gjort lurt i å velge et stramt avgrenset tema når hun skal fortelle historien om dem: legendenes livslange vennskap, samt kunstens og kunstnersjelens påvirkning av dette beundrende og rivaliserende brødreforholdet, som fikk en så vemodig slutt. 

Venner i 40 år 

Smellvakre Provence på midten av 1800-tallet: 
Den italienske arbeiderklassegutten Emile og overklassegutten Paul blir bestevenner. 
Sammen leker de seg gjennom en forgylt barndom og ungdomstid. 
Emile vil skrive, Paul vil bare male. 
Emilie søker lykken i Paris. 
Paul havner i konflikt med faren, og drar etter. 
Sammen lever de bohemlivet. 
Forelsker seg i de samme kvinnene. 
Emile får raskt suksess, men Paul sliter. 
Emile tilpasser seg borgerskapet han kritiserte, Paul er kompromissløs. 
Men vennskapet dem imellom hangler videre i 40 år. 
Rivaler og konkurrenter, ja, men alltid med empati og kjærlighet. 

Helt til den dagen Paul synes han ser seg selv i et trollspeil når han leser Emiles nye roman. 

Idyll og skjønnhet 

Konflikten gir tankevekkende innspill til vår hjemlige debatt om bruken av levende modeller i romans form. 
Filmen er utsøkt rollebesatt, og har stor vekt på idyll og skjønnhet. 
Å se den parisiske kunstnerbohemen og de provencalske landskap og interiører framstilt så lysende lekkert, er verd kinobilletten alene. 

Men for mye tid går med på å bygge opp til det avgjørende øyeblikket. 
Det som skal rettferdiggjøre de stillestående scenene underveis. 
Men sjelen til de to kunstnerlegendene fikk vi aldri, bare den ytre overflaten. 
Da lurer likegyldigheten i bakgrunnen. 

Andre kinopremierer denne uken: 
",1
"Slapp såpe om gangstarapperen 2Pac
Når det endelig kommer film om den myrdede rapperen Tupac Shakurs liv, får vi en helgenforklarende såpeopera som tåkelegger mer enn den forklarer. 

All Eyez on Me 

Sjanger: 
Biografisk drama. 
Nasjonalitet: USA 2017. 
Regi: 
Benny Boom. 
Manus: 
Steven Bagatourian, Jeremy Haft Eddie Gonzalez. 
Skuespillere: Demetrius Shipp Jr., Danai Gurira, Kat Graham, Jamal Woolard. 
Lengde: 
2 timer 19 min. 
Aldersgrense: 12 år. 

Født inn i svart revolusjonskamp. 
Kontroversiell rapper, poet og skuespiller med farlige og mektige «venner». 
Et ikon for sin tid og en subsjanger. 
Hovedrolleinnehaver i hip hop-kulturens mest omtalte feide. 
Skutt til døde i 1996, 25 år gammel. 
Offisielt er mordet fortsatt uoppklart, men både motiv og mistenkte er mange. 

En livshistorie som Tupac Shakurs ber om å bli film. 
Musikken og den visuelle stilen gir seg selv. 
Det er bare å skrive et godt manus - og finne den rette fyren til hovedrollen. 

Slående likhet 

Og Demetrius Shipp jr. er virkelig et funn som Tupac. 
Ikke bare er han slående lik, han formidler også overgangen fra ung, søkende og rasebevisst student til gangstarapper og fengselsfugl både godt og troverdig. 
Også aktører som Notorious B.I.G., Snoop Dogg, Jada Pinkett, Dr. Dre og Suge Knight er stilig portrettert. 

Verre er det med vinklingen av manuset. 
Både smått og stort om Tupac skal med, uansett relevans og appell. 
Sånn blir såpeopera til. 
Historien lunter av gårde, uten at en tanke er ofret på sammenhengen. 

Ingenting er nytt. 

Du får vite mer om Tupac-mytologien med et Wikipedia-søk. 

En malplassert og usjarmerende insistering på at Tupac var en så viktig helt, får både historie og troverdighet til å ramle sammen. 

Helgenforklaring 

Ung, brå død fører jo ofte til helgenforklaring. 
Men her legges Tupacs største appell, nettopp alle kontroversene rundt ham, i skyggen. 
Det lykkes heller ikke å se Tupacs valg av kommers, pimp- og blingkultur i sammenheng med hans bakgrunn og samfunnskritiske rim. 

Dermed blir «All eyez on me» bare en filma kjendisreportsje: hvordan blir den-og-den framstilt? 
Hvordan blir den-og-den hendelsen forklart? 
Greit nok. 

Men så skuffende. 
For denne filmen kunne vært så mye mer. 

Andre kinopremierer denne uken: 
",0
"Transformers overgår seg selv, men ikke på en god måte
Kan en Transformers-film egentlig bli for overdreven? 
Michael Bay gjør i det minste et hederlig forsøk. 

Transformers: The Last Knight 

Sjanger: Action / Eventyr / Sci-Fi Skuespillere: 
Mark Wahlberg, Laura Haddock, Anthony Hopkins, Josh Duhamel, Stanley Tucci. 
Regi: 
Michael Bay USA: 2017 Lengde: 
2 t. 28 min. 
Aldersgrense: 
12 år 

King Arthur og ridderne av det runde bord samarbeidet med roboter fra Cybertron? 
Trollmannen Merlin inngikk en pakt med autobotenes forgjengere? 
Jo da, alt går visst an når man skal tyne en femte film ut av leketøykonseptet som mange menn i 40-årene knytter varme barndomsminner til. 
Dessverre virker konseptet for «Transformers: The Last Knight» mest av alt som en av de briljante ideene som oppstår på pub rett før stengetid, men som vanligvis blir utsatt for et barmhjertighetsdrap påfølgende formiddag. 

Både tegnefilmserien og de nyere filmene om de transformerbare robotene har alltid hatt et rølpete glimt i øyet og en god porsjon humor. 
Sånn sett passer det godt å hente inn Mark Wahlberg som mannlig hovedperson, siden han behersker komedie i tillegg til å kunne fungere som actionhelt i forholdsvis overdrevne rammer. 
Laura Haddock fungerer på sin side fint som denne filmens Megan Foxx, og sammen med Wahlberg får hun pine seg gjennom noen av filmens aller mest klønete replikkvekslinger. 

Bay pøser ellers på med en rekke mer eller mindre nødvendige biroller som ser ut til å være noe klumsete og tilfeldig satt sammen. 
Det mest ubegripelige er egentlig at Anthony Hopkins har takket ja til å være med på dette rållset, men han stabber da rundt som en gammel engelsk lord sammen med sin C-3PO-butler. 
Det er litt morsomt, men mest trist. 
Historien for øvrig er selvsagt i vaskeekte helter redder verden fra masseutryddelse-format, og kampene mellom autobots og decepticons er akkurat så ellevilt overdrevne som man kan forvente. 

Alt dette er for så vidt ok, for du vet stort sett hva du får når du går for å se en Michael Bay-film, og den er selvsagt i mye større grad laget for min 13 år gamle sønn enn for meg. 
Men selv Bay kan tydeligvis dra det for langt. 
Her gjør han det blant annet ved å forsøke å ironisere over sine egne særtrekk. 
Som når en scene krever pompøs orgelmusikk, og det viser seg å være en robot som spiller orgel i bakgrunnen. 
Denne typen morsomheter passer ufattelig dårlig i en film som denne, og er et godt eksempel på at Bay ikke alltid mestrer den viktige balansegangen mellom skjemt og alvor. 

Det er dessuten litt vel mange komponenter som skal bakes inn i den i og for seg ganske enkle historien han skal fortelle. 
Det har åpenbart ikke stått på pengene, for de digitale effektene er storslagne, og vi får se rikelig av de sakte film-kampscenene som er så populære for tiden. 
Problemet er bare at de mange actionscenene spiser opp så mye av filmens totale lengde at det bare blir slitsomt etter en stund. 
Det kan sammenlignes med en i utgangspunktet ok rockesang hvor gitaristen får lov til å spille så mange og så lange soloer han bare vil. 
Sikkert gøyalt for gitaristen, men etter hvert mer og mer kjedelig for alle andre. 
Denne filmen fungerer på samme måte. 
Man bør ha mye godt innhold for å holde det gående i to og en halv time. 
Bay er ikke i nærheten engang. 

Andre kinopremierer denne uken: 
",0
"Tragikomisk om galne damer på rømmen
Det lett å framkalle både latter og tårer hos publikum når to kvinner sammen rømmer fra psykiatrisk institusjon på jakt etter lykke og forsoning. 

En smak av lykke 

Originaltittel: 
La pazza gioia. 
Sjanger: Drama/komedie. 
Nasjonalitet: 
Italia 2016. 
Regi: 
Paolo Virzi. 
Manus: 
Francesca Archibugi og Paolo Virzi. 
Skuespillere: 
Valeria Bruni Tedeschi, Micaela Ramazzotti, Valentina Carnelutti, Tommaso Ragno, Bob Messini, Sergio Albelli, Anna Galiena. 
Lengde: 
1 time 56 min. 
Aldersgrense: 12 år. 

Beatrice er det psykiatriske behandlingssenterets selvoppnevnte dronning. 
En selvsentrert bulldoser av en glamdiva, og en dreven svindlersjel. 
Så sjekker Donatella inn. 
Lurvete og skadet, både på utsiden og innsiden. 
Gåtefull og tragisk. 

Ingen kunne vært mer forskjellige. 
Likevel rømmer de sammen fra senteret når sjansen byr seg. 
Sakte, sakte framstår de to kvinnene som mer enn de karikaturene de først framsto som. 

Jakter på håp 

Gradvis får vi innblikk i begges livshistorier. 
Fra å være to kvinner det er vanskelig både å like og å komme under huden på, vekker de gradvis vår empati og engasjement. 
Gjennom både latter, frustrasjon og tårer byr «En smak av lykke» på varm omtanke og menneskelighet for to sjeler som bare trenger å finne den lille gnisten av håp som skal til for å legge fortiden bak seg og innse hva som er det beste for dem selv i en ufullkommen framtid. 

Patsy & Edina 

En anelse «Gjøkeredet», en del «Thelma & Louise», krydret med Patsy og Edina fra «Absolutt fabelaktig». 
Med glitrende og troverdige skuespillere i smellvakre omgivelser i Toscana, og et ekstremt variert og fargerikt persongalleri. 

Men lurvete ekskjærester, ufølsomme foreldre og sleske horekunder framstår helt på grensen til å være karikerte, og av og til bikker det over. 
Mest fordi det virker litt kalkulert med så mange raringer på en gang. 

For av og til blir det for slitsomt og kaotisk å følge damene på flukten. 
Når balansen mellom humor og alvor halter. 
Når det blir for mye jabb. 
Men hent likevel fram tålmodigheten og bruk et par timer på disse to gjenkjennelige, skadeskutte sjelene fulle av feil og mangler. 

Akkurat som oss alle. 

Andre kinopremierer denne uken: 
",1
"Friskt og rølpete, men ikke morsomt nok
«Siste kveld med jentene» er en nær slektning av «Hangover»-filmene, men til tross for en del drøye scener, er det for lite ved den som lokker fram latteren. 

Siste kveld med jentene Sjanger: 
Drama/Komedie Skuespillere: 
Kate McKinnon, Scarlett Johansson, Zoë Kravitz, Demi Moore Regi: 
Lucia Aniello USA, 2016 Lengde: 
1 t. 37 min. 
Aldersgrense 12 år 

Dette er en av de filmene som ville vært mye mer vellykket om ikke alle de komiske poengene ble så ettertrykkelig forklart. 
Som når gjengen på vei til utdrikningslag smeller av en champagnekork i ankomsthallen på flyplassen og folk begynner å skrike og kaste seg ned på bakken. 
Det var morsomt helt til noen måtte åpne kjeften og forklare at de sikkert trodde det var noen som hadde fyrt av et skytevåpen. 
Som om ikke alle forsto det. 

Utdrikningslaget, som det altså skjærer seg for ganske raskt, var et firkløver som hang sammen på college, og som nå er kommet i den alderen hvor gjenforeningene skjer stadig sjeldnere, til tross for de beste intensjoner. 

Og vi vet jo hvordan det er. 
Mange har en tendens til å bli voksne med alderen. 
Den vordende bruden Jess (Scarlett Johansson) har blitt til en slags gørrkjedelig Hillary Clinton, Blair (Zoe Kravitz) er steinrik og nyskilt, Frankie (Ilana Glazer) er en yrkesdemonstrant som ser ut til å komme rett fra Roskildefestivalen i 1996, mens Alice (Jillian Bell) driver en slags mimremaraton hvor minnene fra studiedagene tilsynelatende er det eneste lyspunktet i livet. 

Sistnevnte er også den som har tatt hånd om festforberedelsene, og har med stor iver gått inn for å gjøre helga så harry som overhode mulig. 
Heldigvis er de tre andre, samt et tilreisende femte hjul på vogna (Kate McKinnon), på ingen måte vanskelige å be. 
Stemningen får imidlertid et kraftig skudd for baugen når jentene kommer i skade for å ta livet av en stripper, og så bruker de resten av filmen til å rote det mer og mer til for seg selv. 

Samtidig som jentene fester som 19 år gamle gutter på sin første sydentur, sitter den vordende brudgom på en gravalvorlig vinsmaking sammen med sine snusfornuftige venner, i det som antakelig er et forsøk på å snu etablerte kjønnsroller på hodet. 
Det er småmorsomt, men noe påklistret. 
Det mangler for så vidt ikke på komiske tilløp, men tidligere nevnte hang til å overforklare står i mange av tilfellene i veien for at humoren skal får blomstre fritt. 
",0
"Vidunderlig vidunderdame
«Wonder Woman» er sjarmerende, spennende og morsom, men de som venter seg en grensesprengende film, vil nok bli skuffet. 

Wonder Woman Sjanger: 
Action Eventyr Fantasy Skuespillere: 
Gal Gadot, Chris Pine, Robin Wright Regi: 
Patty JenkinsUSA, 2017 Lengde: 
2 t. 21 min. 
Aldersgrense: 
12 år 

Det er lenge siden tegneserieheltene fant veien ut fra gutterommene og inn på både det store lerretet og til forholdsvis prestisjetunge tv-serier. 
Patty Jenkins’ film om DC Comics-heltinnen «Wonder Woman» er sånn sett tidsriktig på alle måter. 
Vi møter den vordende Wonder Woman (Gal Gadot) først som barn, hvor hun bor i et gresk sagn, på en nesten helt usynlig øy. 
Der vokser hun opp blant amasonene, krigerkvinner som bruker all sin ledige tid på å øve seg opp til kamp. 
Så krasjlander virkelighetens verden på øya, og dermed drar den unge Diana sammen med sin nye venn, spionen Steve (Chris Pine), for å kjempe på de alliertes side under 1. verdenskrig. 

Diana er et naivt og nydelig vesen som stiger inn i en verden som viser fram menneskelig ondskap på sitt aller verste. 
Kulturkollisjonen er selvsagt enorm, men til å komme fra en paradisøy som fortsatt befinner seg i antikken, klarer hun fort å tilpasse seg sin nye virkelighet, med god hjelp av et manus som har lært henne alle verdens språk, for å nevne noe. 

Filmen har fått en god del positiv oppmerksomhet for å presentere en sterk kvinne som sin helt, men noe feministepos er dette definitivt ikke, og det er heller ingen grensesprengende historie som fortelles. 
Det er enkelt og greit en superhelthistorie med en kvinne i hovedrollen, noe som strengt tatt ikke burde være så voldsomt uvanlig i 2017. 

Når det er sagt, er Gal Gadot strålende som den godhjertede, modige, snartenkte og tøffe Diana, både gjennom sin levende mimikk og i de mange spektakulære kampscenene. 
Skal man først lage en film om en helt som skal redde verden, er det like greit å ta ’an helt ut, og det gjør så definitivt Jenkins her, med karikerte skurker, pompøs musikk og full pakke i actionscenene. 

Filmen bærer imidlertid preg av at litt for mange sidespor skal følges samtidig som noen meter for mye med tråd skal nøstes opp. 
Det gjør ofte at man får en følelse av å skynde seg fra det ene dramatiske høydepunktet til det neste, uten å få tid til å ta inn alle de estetisk stilige detaljene. 
På den annen side skal det godt gjøres å finne et kjedelig øyeblikk i løpet av de over to timene filmen varer. 
Som actionfilm er dette god knall. 
Veldig underholdende, og antakelig ganske fort glemt. 
",1
"Sterkt og flaut stikk i hjertet
«I am not your negro» er en rørende, fantastisk og brennaktuell film om borgerrettighetskampen 2.0. 

I am not your negro 

Sjanger: 
Dokumentar. 
Nasjonalitet: USA 2016. 
Regi: Raoul Peck. 
Manus: 
James Baldwin. 
Forteller: 
Samuel. 
L. Jackson. 
Lengde: 
1 time 32 min. 
Aldersgrense: 12 år. 

Til slutt vant jo 60-tallets borgerrettighetsaktivister fram. 
Svarte og hvite barn fikk gå på samme skole. 
Men da skoledagen var over, gikk ungene hver til sitt. 
Gjennom tv, film og reklame visste de svarte barna godt hvordan de hvite levde. 
Men de hvite barna ante ingenting om den hverdagen de svarte barna gikk hjem til. 

Og når både svarte og hvite barn gikk på kino, var den indianerslaktende John Wayne alles helt. 

Allerede da innså lille James Baldwin, oppvokst i Harlem i New York, at hans landsmenn også var hans fiender. 

30 sider bokmanus 

Den kjente amerikanske forfatteren og samfunnskritikeren James Baldwin kom til forlaget sitt i 1979 med ideen: han ville omskrive den amerikanske historien gjennom de tre borgerrettighetsforkjemperne Medgar Evers, Malcolm X og Martin Luther King jr, som alle ble myrdet på 60-tallet. 
Baldwin kjente dem alle personlig. 
Men da Baldwin døde i 1987, hadde han bare skrevet 30 sider på det som skulle blitt boken «Remember this house». 
Disse 30 sidene er kjernen i den sensasjonelle Oscar-nominerte dokumentarfilmen «I am not your negro». 
Men filmen har mye, mye mer å by på. 

For gjennom fortellingene om de tre borgerrettighetsforkjemperne, hva de sto for og hvordan de så på forholdet mellom hvite og svarte i datidens USA, vokser det også fram et sterkt og minst like interessant portrett av Baldwin selv: en formidabel personlighet og tenker. 

Regissør Raoul Peck brukte over et tiår på å realisere filmen basert på Baldwins ufullstendige, men sterke samfunnsanalyse. 
Autentiske stillbilder, samt film- og nyhetsopptak er perfekt musikksatt og klippet sammen i forklarende blokker. 
Det hele toppes av at Baldwins refleksjoner i nydelig, poetisk språk blir sterkt formidlet av Samuel L. Jacksons fortellerstemme. 

Men «I am not your negro» er mye mer enn en «vi må aldri glemme»-film fra slavetiden og borgerrettighetskampen på 50- og 60-tallet i USA. 
Selv om den viser hvor langt verden har kommet siden den gang, gir den også en flau smak over hvor langt det er igjen. 

For med utgangspunkt i Baldwins framtidsvisjoner, har Peck trukket relevante linjer fram til i dag. 
Til valget av Barack Obama som USAs første svarte president. 
Og til dagens politiskytinger. 

Tankene og parallellene som presenteres her har aldri vært mer forståelig argumentert, og er som en vond og pinlig knyttneve i magen på hvite som lettet trodde at det å stemme fram en svart president var det endelige tegnet på at borgerrettighetskampen var over, og at gamle synder var glemt og tilgitt. 
Peck har lyktes til de grader, ikke bare i å fullføre Baldwins opprinnelige idé, men i å gjøre hans tanker fra den gang brennaktuelle på ny. 

Handler om holdninger 

Dermed har «I am not your negro» mer til felles med fjorårets satiresensasjon «Get out» og film og tv-seriefenomenet ""Dear white people"" enn med tradisjonelle borgerrettighetsfilmer som «Selma» og «Malcolm X». 
Borgerrettighetskampen 2.0 handler ikke om busseter og lovverk, men om holdninger: 
""Vi vil ikke ha hvites gode nestekjærlighet. 
Vi vil ikke være noens objekt. 
Vi er mennesker. 
Punktum."" 

Dokumentarfilmen 
«I am not your negro» støtter seg på personlige vitnesbyrd, og får dermed en naturlig troverdighet. 
Det som gjør mest inntrykk er Baldwins små historier fra sitt eget liv, om hvordan det faktisk føltes å være svart: 
Mangelen på rollemodeller. 
Hvordan svarte ble framstilt i film og reklame. 
Han prøver å være optimist, men har ikke mye håp. 

– Kunnskap om hverandres måte å leve og tenke på er nøkkelen. 
Økt velstand har ikke gjort noen av oss til bedre mennesker, sa han i et talkshow-intervju. 

Og helt feil har han vel ikke tatt. 

Andre premierer denne uken: 
",1
"Mumie-mageplask
Gjenopplivingen av «The Mummy»-konseptet er omtrent like sjarmerende som et 5000 år gammelt, balsamert lik. 

The Mummy Sjanger: Action / Eventyr / Fantasy Skuespillere Tom Cruise, Annabelle Wallis, Sofia Boutella, Russell Crowe, Jake Johnson. 
Regi: 
Alex Kurtzman USA, 2017 Lengde: 
1 t. 50 min. 
Aldersgrense: 
12 år 

Man kan si mye rart om «Mumien» med Brendan Fraser fra 1999, men den hadde i det minste en slentrende, gutteaktig sjarm. 
I de innledende rundene av årets film, kan det virke som om regissør Alex 
Kurtzman forsøker å etablere den samme stemningen, men i så fall uten spesielt mye hell. 

Tom Cruise spiller Nick Morton, en kombinasjon av soldat og gravrøver som ved hjelp av et gammelt kart finner en 5000 år gammel grav i Irak. 
Kartet har vår antihelt stjålet fra en vakker egyptolog (Annabelle Wallis) som han har forført kvelden i forveien, noe hun naturlig nok er skikkelig sur for, men ikke sur nok, for dette skal etter hvert utvikle seg til å bli en av de mest blodfattige kjærlighetshistoriene i moderne tid. 
Morton har imidlertid også draget på en 5000 år gammel mumie, den maktgale Ahmanet (Sofia Boutella), som han kommer i skade for å vekke, og så har vi det gående. 

Filmens høydepunkt er en dramatisk flystyrt, en scene som med all tydelighet viser hva slags romslige budsjetter denne produksjonen må ha hatt. 
Nettopp derfor er det skuffende at filmen så til de grader buklander mellom alle stoler. 
Ikke er den morsom, ikke er den spesielt skummel og til tross for at den er forholdsvis handlingsmettet, er den forbløffende lite spennende. 
I den grad vi får noen overraskelser underveis, skyldes det den merkelig vrien hvor Russel Crowe dukker opp som Dr. Jekyll og hans mindre sjarmerende alter ego. 
Dessverre bidrar dette mest av alt til at historien framstår som rotete og uferdig, eventuelt som et innledende kapittel til en ny serie (vi har nok ikke sett det siste av denne gjengen). 
Det er riktignok underholdende, men heller ikke så mye mer enn det. 

Mumien ser så absolutt stilig ut, og Boutella gjør en hederlig innsats. 
Dessverre kjemper hun mot et manus som lar den 5000 år gamle, forhenværende egyptiske tronarvingen uttale ting som «det var andre tider» når hun blir konfrontert med det usympatiske ved å drepe familien sin og inngå en pakt med djevelen. 

Tom Cruise er sitt vanlige, eplekjekke jeg, men han blir aldri helt overbevisende i en rolle som mer virker som om den er skrevet for Harrison Ford. 

Problemet er kanskje at man ikke har våget å ta ’an helt ut i verken den ene eller andre retningen. 
Dermed får man mer lyst til å se «Død snø 2» eller «Indiana Jones» på ny enn å finne ut hvordan det går videre i akkurat denne historien. 
",0
"Baywatch 2017:Teitere blir det ikke 

Det hjelper ikke med prakteksempler på Sommerkroppen 2017, røde badedrakter og lekre strender når det lille som skjer på to timer er enten teit eller kjedelig. 

Baywatch 

Sjanger: 
Komedie. 
Nasjonalitet: USA 2017. 
Regi: 
Seth Gordon. 
Manus: 
Alessandro Tanaka og Brian Gatewood. 
Skuespillere: Dwayne Johnson, Zac Efron, Alexandra Daddario, Kelly Rohrbach, David Hasselhoff, Pamela Anderson. 
Lengde: 
1 time 57 min. 
Aldersgrense: 12 år. 

At tv-serien «Baywatch» om et team livreddere på en strand i California var et av 90-tallets aller største popkulturelle fenomener, det kan ingen nekte for. 
Men la oss være ærlige: det handlet vel mest om sexbomben og Playboy-modellen Pamela Anderson som badevakten CJ? 
Med sin platinablonde hårmanke, digre silikonbryst og avslørende røde badedrakt med ekstremt høy skjæring, ble hun den våte drømmen til gutter og uoppnåelig ideal for jenter verden over. 

Tidens tann.... 

Siden har det ikke gått så bra for Pamelas skuespillerkarriere. 
«Baywatch» er heller ikke en serie som er plukket opp av de store strømmetjenestene. 
Eller har fått uendelige reprisesendinger på kanalenes ettermiddagstablåer, slik så mange andre 90-tallsserier har. 
Det er en grunn til det. 
For verken serien, Pamela-looken eller den røde badedrakten har tålt tidens tann. 

Likevel har noen ment at verden trenger en ny dose «Baywatch» med de gode, gamle ingrediensene. 
Og de har brukt 69 millioner dollar for å gi oss kinofilmen «Baywatch». 
Vel bekomme. 

Nostalgi kan jo være kjekt. 
Og når ble verden leie av å se vakre, veltrente, solbrune mennesker boltre seg på stranden i solskinn? 
Det kan faktisk hende at vi blir det nå. 

Vond dialog 

Dialogen i ""Baywatch"" er så idiotisk og banal i sine forsøk på å være bråkjekk og kul at du synes synd på de stakkars skuespillerne, som tross alt prøver å legge litt sjel i spillet. 
Forsøkene på humor, svært ofte konsentrert rundt menns edleste deler, kløning og ubehjelpelighet, er smertefullt plumpe. 
Men små, små tilløp til selvironi på vegne av filmen, tv-serien og livreddernes selvhøytidelighet er faktisk litt kjærkomment narregull i all elendigheten. 
Det samme er en grinebiter av en politimann, som greier å skape litt gode gnisninger hver gang han dukker opp. 

Ingrediensene som utgjør tv-seriens DNA er på plass. 
En «synsk» livredder ved navn Mitch Buchanan, som er i vannet allerede før ulykken har skjedd. 
Og en eiegod blond babe ved navn CJ i rød badedrakt med høy skjæring. 
Hun løper alltid i sakte film, og er alle nerders drømmedame og beste venn. 
Ny på teamet er Matt, en ufordragelig Ken-dukke av en selvgod, olympisk mester i svømming. 
Gnisninger oppstår mellom ham og Mitch. 
Noen kapitalistiske skurker prøver å få kontroll over Baywatch-bukta, og noen smugler dop. 
Noen prøver å sjekke opp noen, og noen får napp. 
Stranden er vakker, og sommerkroppen 2017 er representert i alle sine veltrente og velbrunede fasetter. 
Til og med en lubben og uheldig behåret mannekropp vi kan le av har fått plass. 

Ikke badevakt, men detektiv 

Stranden, ja. 
Det er et livsfarlig sted. 
Her finnes kråkeboller, haier, strandtyver og vann. 
Og idioter. 
Man kan bli solbrent, og man kan dø. 
Så godt at det finnes tøffe og pene og sterke badevakter da! 

Men «Baywatch» er ikke en gang en film om badevakter. 
For denne gjengen vil heller være Hardy-gutter og fakke slemme skurker som smugler dop helt på egenhånd. 
Opplegget hadde vært for banalt selv for en barnefilm. 

Hadde ikke «Baywatch» i tillegg til alle dumhetene vært så drepende kjedelig, kunne den hatt potensial til å bli en kultkalkunklassiker. 
Men ikke en gang det har regissør Seth Gordon fått til. 
Derfor blir det ikke terningkast 1. 

Andre filmpremierer denne uken: 
",0
"Sterkt om livsløgnen som rakner
I barndommens sommer var været alltid varmt og fint. 
Hvilke andre minner fra våre liv er forskjønnet til en nostalgi eller livsløgn vi kan leve godt med? 

The Sense of an ending 

Sjanger: Drama. 
Nasjonalitet: 
Storbritannia 2017. 
Regi: Ritesh Batra. 
Manus: Nick Payne. 
Skuespillere: 
Jim Broadbent, Charlotte Rampling, Harriet Walter, Emily Mortimer, Matthew Goode. 
Lengde: 
1 time 48 min. 
Aldersgrense: 12 år. 

Livshistorien. 
Den består av en rekke minner. 
Men tiden sliper bort de skarpe kantene av minnene våre. 
De vondeste følelsene. 
De ubetydelige detaljene. 
Det som står igjen, er historien vi vil skal være sann. 
For vårt eget behag og for omverdenen å se. 

Det er dette filmen, basert på Julian Barnes’ Booker-prisbelønte roman, handler om. 
I tillegg gir den et usedvanlig og tankevekkende personportrett av pensjonisten Tony hans livs historie. 

Ved første blikk er Tony en sjarmerende pensjonist som lever et rolig, godt liv. 
Godvenner med ekskona og omsorgsfull overfor sin gravide datter. 
Litt irritabel og kverulantisk, kanskje. 
Men hvem blir ikke det etter et langt liv, liksom. 

Arver en gammel dagbok 

En dag får Tony et brev. 
Han har arvet en dagbok, skrevet studiekameraten Adrian. 
Men kvinnen som er i besittelse av dagboken, Tonys gamlekjæreste Veronica, nekter å levere den ut. 
Hvorfor? 
Tony blir stadig mer frustrert. 
Sakte, sakte, får vi tilbakeblikk til ting som skjedde i studietiden. 
Først den subjektive, skjønnmalte historien. 
Etter hvert den mørke ""sannheten"". 

Gradvis skrelles den behagelige livsløgnen av Tony. 
Mørkere sider av hans personlighet blir står fram. 
Både for ham selv og for oss. 
Det er svært gripende og elegant gjort. 

Snadder for anglofile 

Visst er «The sense of an ending» en både sterk, vakker og velspilt film, med mye snadder fra både landskaper, interiører, akademia og moderne London-liv for alle med anglofil legning. 

Svakheten er at det tar for lang tid før vi blir engasjert, både i historien og i persongalleriet. 

I sin noe ulne vandring rundt grøten gir filmen en følelse av at dette er en av de mange filmene som har prøvd hardt å legge seg tett opptil, men ikke helt greid å fange en stor romans dybde og relevans. 

Andre premierer denne uken: 
",1
"Friskt piratpust med råtten ånde
Jack Sparrow & co er tilbake med herlig pirataction, eventyrmagi, blaut humor og fantastiske visuelle effekter. 
Den femte filmen i serien er et friskt, men velkjent pust. 

Pirates of the Caribbean: 
Salazar's Revenge 

Sjanger: Action/eventyr/komedie. 
Nasjonalitet: USA 2017. 
Regi: 
Espen Sandberg og Joachim Rønning. 
Manus: Jeff Nathanson. 
Skuespillere: Johnny Depp, Kaya Scodelario, Orlando Bloom, Javier Bardem, Brenton Thwaites, Geoffrey Rush. 
Lengde: 
2 timer 8 min. 
Aldersgrense: 12 år. 

Pirates of the Caribbean startet som et fornøyelsesparkeventyr i Disneyland, men har siden 2003 vært mest kjent som en av tidenes mest elskede blockbusterserier. 
Seks år etter forrige film, er «Salazar’s revenge» et kjekt gjensyn med gammel kjenning og svunnen tid. 

Som vanlig spekket med teite trekanthatter, grå krøller og råtne tenner, og en skokk stramme britiske kolonister som har offentlige henrettelser før frokost som hobby. 

Den unge sjømannen Henry og astronomen Carina virrer begge rundt mellom de karibiske øyene på jakt etter skatter, fedre og sannheten om forbannelser og andre røverhistorier. 

Og Jack Sparrow. 

Forfulgte Jack Sparrow 

I Devil’s Triangle seiler spøkelsesskip lastet med udøde sjømenn rundt. 
Da den halvråtne spanske kaptein Salazar (Javier Bardem) greier å komme seg ut fra trianglet, sverger han hevn over piraten som en gang ødela alt for ham: 
Jack Sparrow. 
Jack, som på sin side har vært forfulgt av uhell i det siste, jages nå altså fra alle kanter. 

I motsetning til så mange andre storfilmer fra Hollywood-systemet for tiden, gir «Salazar’s revenge» aldri følelsen av å se på dataanimerte kulisser. 
Tvert imot: pirateventyret anno 2017 både imponerer og fjetrer med de visuelle effektene, både til lands og vanns. 

Aldri har levende, råtne sjømannslik sett skrekkeligere og mer livaktige ut. 
Aldri har noen delt havet heftigere eller gått stiligere på vannet enn her. 

Og kaptein Salazar, altså. 
Sleipere skurk finnes ikke, selv på de sju hav. 
Den visuelle effekten som får ham til å se ut som han beveger seg i vann, er så fascinerende at han stjeler hver scene han er med i. 
I det hele tatt bidrar scenografien og bidrar suverent til at man virkelig får den ramsalte piratfølelsen: stanken av gjenferd, råtne tenner og uvaskede kropper når nesten ut i kinosalen. 

Norske regissører 

Den norske regissør-duoen Espen Sandberg og Joachim Rønning (Max Manus, Kon-Tiki) har altså kommet flott fra debuten som Hollywood-regissører. 
De har tatt filmserien for det den er: reinspikka popcorn-underholdning, og har fått det beste ut av det gjennomsnittlige manuset og de rammene som filmfranchisen har satt. 

Og akkurat som i eventyrene, er det ting som må med og som må gjentas. 
For eksempel hadde Pirates of the Caribbean-serien vært en umulighet uten én essensiell ingrediens: den ikoniske, fordrukne rockestjernepiraten Jack Sparrow. 
Her er han som alltid uvørent og frekt spilt av Johnny Depp. 
Samme faktene, samme vitsene, samme udødelige duden. 
Han har ikke endret seg en millimeter siden den første filmen i 2003. 

Kanskje like så greit, han er en herlig skikkelse. 
Men siden han er den som skal stå for humoren, virker han også litt forslitt. 

Sandberg og Rønning har gjort smart i å gi Sparrow litt mindre plass, og i stedet gi mer plass til Carina, Henry og den uforglemmelige kaptein Salazar. 
Carina og Henry er interessante nok figurer til at serien kanskje kan få enda en episode. 
Balansen mellom serieingrediensene er i det hele tatt «Salazar’s revenge»s største styrke. 
Selv om det nok blir for mye skittent mørke på bekostning av asurblått karibisk hav. 
",1
"Rotete, men gjenkjennelig «Alien»
«Alien»-serien tar en «Star Wars», men med hakket mindre eleganse. 

Alien: 
Covenant Sci-Fi / Thriller Med: 
Michael Fassbender, Billy Crudup, Jussie Smollett, Katherine Waterson, Danny McBride, Demián Bichir, Caillie Hernandez, Carmen Ejogo, Amy Seimetz, Benjamin Rigby, Alexander England Regi: 
Ridley Scott USA, 2017 Lengde: 
2 t. 3 min. 
Aldersgrense: 
15 år 

I en ikke altfor fjern framtid er det gigantiske romskipet Covenant på vei til en fremmed planet og framtidig koloni. 
Både passasjerer og besetning er i dvale, mens roboten Walter (Michael Fassbender) passer butikken. 
Men uforutsette ting kan som kjent skje, og en ulykke som tar livet av flere av de reisende fører til at besetningen vekkes flere år før de er framme. 

Etter å ha blitt orientert om at det ikke går an å forebygge lignende uhell i framtiden, er besetningen naturlig nok ikke så voldsomt innstilt på å legge seg tilbake i dvalekapslene og bare håpe på det beste. 
Dermed er det jo litt av et lykketreff at de oppdager signaler fra det som viser seg å være en fullt beboelig planet bare et par uker unna. 
De lander i noe som ligner Sogn og Fjordane og rusler av gårde for å lete etter signalet som satte dem på sporet av denne tilsynelatende utmerkede planeten. 

Paralleller til den første filmen 

Men når noe ser ut til å være for godt til å være sant, er det som kjent ofte slik. 

Uten å røpe så mye mer av handlingen, må det nevnes at parallellene til «Alien» fra 1979, er mange. 
Det er lett å dra en sammenligning til «The Force Awakens» som gjenskapte mye av både stemning og tematikk fra den første «Star Wars»-filmen. 
Ikke minst utvikler Katherine Waterston seg til en svært gjenkjennelig Ripley-type, og hun er kanskje filmens mest interessante figur. 
Hun kjemper imidlertid om oppmerksomheten på flere fronter, og dette er litt av problemet med filmen: 
Den forsøker ofte på litt for mye på en gang. 

For mye støy 

I den første «Alien»-filmen fikk uhyggen bygge seg opp i fred og ro i en god time uten at vi så snurten av det ekle H. R. Giger-monsteret. 
Her tar det også sin tid før det første angrepet kommer, men veien dit krydres av så mye informasjon og støy at den monumentale effekten uteblir. 

Mye av tematikken har flere andre storfilmer vært inne på i år. 
«Passengers» utforsket klaustrofobien som oppstår når man er så uheldig å våkne fra dvale noen tiår for tidlig, mens «Life» ga en klassisk og uhyggelig framstilling av et like klaustrofobisk «fiendlig romvesen om bord»-drama. 

Logiske brister 

Men regissør Ridley Scott holder samtidig tak i tråden fra «Prometheus» og gjør et forsøk på å tematisere menneskenes hang til å leke Gud med alle de konsekvensene det får. 
«Alien: 
Covenant» er imidlertid langt mindre stilren enn sin forgjenger, muligens fordi den framstår som sterkere forbundet med de gamle «Alien»-filmene. 

Nå kan man muligens ikke holde det imot en scifi-film at den er urealistisk, men det er likevel forstyrrende mange logiske brister og tilsvarende idiotisk oppførsel fra presumtivt oppegående og godt trente besetningsmedlemmer. 
Noe av det er helt sikkert snarveier for at Scott skal rekke å fortelle hele historien på to timer. 
Men når hastverket står i veien for logikken, står det også i veien for filmopplevelsen. 
",1
"Kjedelig og falskt utensomsnikksnakk
«Drib» er en provoserende kjedelig film om falske nyheter. 
Laget av to selvtilfredse kompiser, og solgt inn på falske premisser. 

Drib 

I 2014 klarte kunstneren og komikeren Amir Asgharnejad å lure seg med i en i en reklamekampanje for en energidrikk via et amerikansk reklamebyrå. 
«Drib» er en rekonstruksjon det som skjedde i Los Angeles, fordi reklamebyrået har forsøkt å forhindre filmen fra å bli laget. 

Sånn selges filmen «Drib» til kinopublikummet. 

Men de eneste som egentlig blir lurt her er de som kjøper billett til denne tåpelige, kjedelige og poengløse filmen. 

Mediestunt 

Riktignok er starten lovende: 
Vi blir nærmere kjent med Amir og noen av stuntene han har gjort før. 
For eksempel å lure Dagsrevyen, politikere og norske medier trill rundt med falsk nyhet. 
Og både medier og politi med GHB-stunt på kunståpning. 
Absolutt relevant for debatten rundt falske nyheter og iscenesatte mediestunt. 

Men det var før. 
Nå har Amirs kompis Kristoffer Borgli kommet på banen for å lage film om reklamekampanjen. 
Og herfra bærer prosjektet rett ut i uutholdelig kjedsomhet og irrelevanthet. 

For nå framstår de som to selvtilfredse kompiser som ser seg selv som ekstremt smarte og kule. 
Mens alle andre, spesielt Hollywood-folk og andre trendnisser, den spekulative reklamebransjen og den kyniske energidrikkbransjen, er ekstremt dumme og teite og overfladiske. 
Ja vel. 
So what else is new. 

Falskt markedsført 

Sammen har de sikkert ledd seg skakke av Amirs opplevelser. 
Men de anekdotiske episodene henger ikke sammen. 
De har ingen mening for utenforstående. 
De er ikke morsomme. 
Mediestunt og falske nyheter-temaet drukner i slitsomt, meningsløst og drepende kjedelig snikksnakk om alt annet. 
Dermed formidler filmen verken det den har lovet, eller en relevant historie overhodet. 
Til tross for gode, amerikanske skuespillere og en sympatisk Amir i rollen som seg selv. 

Noen ganger er tåpelige folk og hendelser bare akkurat det: 
Tåpelige. 
Og kjedelige. 

Andre kinopremierer denne uken: 
",0
"Familieselskap til å le og gremmes av
Når du ber publikum om snaue tre timer av deres fritid, bør du ha noe på hjertet. 
Cristi Puiu har det! 
Rumeneren får både tiden og tankene til å fly med sin herlige tragikomedie. 

Sieranevada 

Tenk deg at du plutselig går feil inn i en trang blokkleilighet, og havner midt i et familieselskap. 
Du kjenner ingen. 

Likevel blir du værende for å se på det som skjer i de forskjellige rommene. 
Du hører på diskusjonene, kranglene og maset. 
Gradvis står relasjonene, konfliktene og personlighetene fram. 

Og du innser plutselig at du er helt hekta på denne gjengen av grinebitere, gammelkommunister, konspirasjonsteoretikere, gamle griser, unge narkomane med mer, som i familieselskapets tranghet gjør små problemer store, og store problemer gigantiske. 
Alltid gjenkjennelige, og alltid med besk kjærlighet. 

Mat og minner 

Sammenkomsten viser seg forresten å være en minnestund, med høyst spesielle ritualer og tradisjoner. 
Og mat. 
Masse mat. 

«Sieranevada» føyer seg karakteristisk inn i den rumenske nybølgen: sosialrealistisk i både form og innhold gir den et interessant bilde av middelklasselivet i dagens Romania. 

I det kaotiske familieselskapet lever tradisjonelle kjønnsroller i beste velgående. 
Her belyses temaer som religion, verdenspolitikk, kritisk tenkning, historie, utroskap og personlig forbruk gjennom krangler og diskusjoner på en måte som gir ny, relevant innsikt i den menneskelige natur. 

Beksvart og frekt 

Her er det lånt friskt fra både melodrama og såpeopera, men også fra mer intellektuelt orienterte franske drama om familier som kommer altfor tett på hverandre i løpet av noen timer. 
Og bakom leker en beksvart, frekk humor. 

Ekstraordinært god dialog, glitrende naturalistiske skuespillere, besnærende lange tagninger med blikksveipende kamera bidrar til å gjøre det etter hvert svært så ubehagelige familieselskapet til en underholdende og engasjerende opplevelse. 

Den første snaue timen krever riktignok både nysgjerrighet og tålmodighet av publikum. 
Men den er så verd det. 

Andre kinopremierer denne uken: 
",1
"Umiskjennelig Ritchie-vri på gammelt eventyr
De ulike komponentene i «King Arthur» har vi sett mange ganger før, men kombinasjonen av dem føles ny og frisk. 

King Arthur: 
Legend Of The Sword 

Glem alle debatter om hvorvidt den keltiske sagnkongen Arthur noensinne har levd i virkeligheten. 
Denne historien tar utgangspunkt i de overnaturlige hendelsene som knyttes til Arthur-fortellingene, om hvordan en ukjent, ung mann trakk et magisk sverd ut av en stein og dermed markerte begynnelsen på slutten for den onde herskeren som hadde forhekset landet. 

Når man beskriver det slik, er det lett å tenke seg at vi skal se en klassisk fantasy-film med storslåtte kampscener, eventyrlige, skremmende skapninger, rikelig med pompøst heltemot og en svulstig, lykkelig slutt. 
Men når en av faktorene i regnestykket heter Guy Ritchie, kan man fort ende opp med et ganske annet resultat enn det man ved første øyekast kunne ventet seg. 

Svart humor 

Den britiske regissøren er blant annet kjent for gangster-actionfilmer som «Lock, stock and two smoking barrels» og «Snatch», hvor han markerte seg med et lett gjenkjennelig formspråk. 
Rappkjeftede rollefigurer, mye svart humor, intense slåsskamper, kjapp kryssklipping. 
Ikke minst har han gitt oss noen minneverdige gangsterfigurer som alle trygt kan gis den noe vidløftige betegnelsen «fargerike». 

I forkant av årets film lurte nok mange av oss på hvordan (og om) elementer som dette ville kunne flettes inn i en middelaldersk fantasy- setting. 
Heldigvis har Ritchie laget en film som har hans umiskjennelige stil, men hvor formen likevel aldri skygger for de storslåtte, mørke scenene og den underliggende historien. 

Monumentale krigsscener 

Innledningen byr på noen monumentale krigsscener hvor vi også blir presentert for forhistorien: 
Den gode, modige kongen Uther klarer ved hjelp av sitt magiske sverd å sette en stopper for en invaderende og tilsynelatende fullstendig overlegen trollmannhær. 
Så blir han sviktet av sin maktkåte bror, Vortigern, strålende spilt av Jude Law. 
Men den unge prinsen Arthur (Charlie Hunnam) unnslipper, havner i London, hvor han får en forholdsvis tøff oppvekst på et bordell, ute av stand til å huske noe fra sine dramatiske første barneår. 
Men trolldomskreftene Vortigern har tilegnet seg begynner å slippe taket. 
Etter hvert som vannet synker rundt festningen hans, kommer en stein med et sverd til stedet, et sagnene forteller at bare den sanne kongen av England kan dra ut. 
Dermed begynner den kronglete veien mot makt å tegne seg for den høyst uvillige, nye kongen. 

Kaotiske bilder 

De mange actionsekvensene ledsages av intens musikk, ofte flimrende, kaotiske bilder og et tempo som man nesten kan bli anpusten av å følge med på. 
Det pøses på med introduksjoner av folk i samme heseblesende tempo. 
Det er neppe meningen at vi skal bli spesielt godt kjent med dem, og her er det helt greit. 

Charlie Hunnam er et funn som den tøffe, men sjarmerende oppkomlingen Arthur. 
Han omgir seg med et hoff av like tøffe, men like fullt godhjertede typer, og det er først og fremst blant dem at de fornøyelige, velkjente Ritchie-replikkvekslingene oppstår. 

Ritchie skal i det hele tatt ha ros for castingen. 
Når man har lagt seg på et såpass eplekjekt nivå i både replikker og klipping, er det viktig at de som framfører har tilstrekkelig med glimt i øyet, samtidig som de klarer å hente fram alvoret når det trengs. 
I intervjuer om filmen har Ritchie gitt uttrykk for at det har vært en vanskelig balansegang å flette inn tilstrekkelige mengder humor uten at det tar overhånd. 
Han lykkes heldigvis i stor grad med å finne den balansen. 
Det er med andre ord bare å finne fram popkornet og la seg underholde. 
",1
"Spurv i storkedans
Historien om spurven Richard er fortalt mange ganger før, men har likevel god underholdningsverdi. 

Richard Storken Animasjon / Barnefilm / Familiefilm Norske stemmer: Haddy Njie, Bjarte Hjelmeland, Jonas Oftebro, Nils Ole Oftebro, Anette Hoff, Jakob Oftebro og Oskar Fjeldstad-Bergheim Regi: Toby Genkel, co-regi Reza Memari Belgia / Luxembourg / Norge / Tyskland, 2017 Lengde: 
1 t. 23 min. 
Aldersgrense: 6 år 

«Richard Storken» er historien om adoptivfuglen Richard, som vokser opp i en storkefamilie og dermed selvsagt går ut fra at han er en stork, til tross for at han vitterlig er en spurv. 
Dette er en ordning som fungerer greit for alle de involverte, helt til høsten kommer og familien må reise til Afrika, slik trekkfugler jo gjerne gjør. 
Da blir Richard etterlatt hjemme i Tyskland, men den viljesterke fuglen gir seg ikke så lett. 
Assistert av sin nye venn, den tilsvarende mistilpassede ugla Olga, setter han ut på en strabasiøs reise gjennom Europa for å finne familien sin. 
Etter hvert utvides følget til et trekløver, når en jålete karaoke-undulat kobler seg på. 

Dette er, som dere forstår, ikke en historie som finner opp kruttet på noen som helst måte, men er like fullt et godt stykke håndverk med gode animasjoner, bra stemmeskuespill og god balanse mellom dramatikk, action og humor. 
Den gode moralen om å tørre å være den man er, ikke gi opp drømmen og om viktigheten av vennskap, er muligens noe overtydelig, men ikke verre enn i sammenlignbare filmer. 
Dessuten bidrar mye god humor til å ta brodden av de klammeste øyeblikkene. 

Noen av de beste scenene oppstår når våre helter møter andre fugler på sin vei gjennom Europa. 
Her leveres det noen stikk til vår tids sosiale medier-avhengighet, stilig tonesatt med irriterende stemme-effekter og med en hel del gode ordspill. 
I disse scenene mestrer også filmskaperne øvelsen med å henvende seg til både voksne og barn med ulike lag av betydning, noe det dessverre ikke er for mye av i resten av filmen. 
God familieunderholdning er det like fullt, kanskje først og fremst for de yngste. 
",1
"Sårvakkert om krigens samvittighet
Smellvakre ""Frantz"" viser hvordan samvittigheten, tilgivelsen og hatet lever videre når krigen er slutt. 

Frantz 

Sjanger: Drama. 
Nasjonalitet: 
Frankrike/Tyskland. 
Regi: François Ozon. 
Manus: 
François Ozon og Philippe Piazzo. 
Skuespillere: 
Anton von Lucke, Pierre Niney, Cyrielle Clair,Paula Beer, Ernst Stötzner, Marie Gruber m. fl. Lengde: 
1 time 53 min. 
Aldersgrense: 12 år. 

Se, her har vi et drama som tar tar for seg livet, døden og kjærligheten på vakreste, eksistensielle vis. 
Den anerkjente franske regissøren François Ozon («Swimming Pool», «8 Kvinner», «Ung & Vakker») har med «Frantz» laget et nydelig filmepos, som kan sees både som kjærlighetshistorie og epokedrama. 
Men aller mest som en antikrigsfilm, der de menneskelige tragediene ruller videre lenge etter at siste salve er skutt i gjørmete skyttergraver. 

Blomster fra fienden 

Freden, men ikke lykken, har senket seg etter at første verdenskrig er slutt. 
Frankrike vant, Tyskland tapte. 
Sårene er dype, også for dem som ikke var ved fronten. 

I en liten tysk by går unge Anna hver eneste dag og besøker graven til sin forlovede Frantz, som ble drept i en fransk skyttergrav. 
Men også franske Adrien legger blomster på Frantz' grav, oppdager hun. 
Han er en sart ung kunstnersjel, som også er merket for livet etter krigens grusomheter. 

Adrien og Frantz var venner før krigen. 
Oppførselen hans er unnvikende og forknytt. 
Likevel finner Anna og Frantz’ foreldre trøst i historiene han forteller. 

Men er de sanne? 
Og hva vil han i fiendens land? 
En franskmann er ennå ikke så velkommen i Tyskland. 

Visuelt vakker 

Brorparten av «Frantz» er filmet i svart-hvitt, bare i enkelte sanselige og lykkelige tilbakeblikk og drømmer får fargene plutselig bryte gjennom. 
Effekten er overveldende. 
Men det er likevel den svart-hvite skjønnheten, i brostein, i porselenhud, i tunge interiører, som gjør «Frantz» så visuelt ekstraordinær. 
De to hovedrolleinnehaverne Paula Beer og Pierre Niney er perfekte som Anna og Adrien, og bidrar med sin følsomme mimikk til å gjøre dem uforglemmelig menneskelige. 

«Frantz» er langsom og lang. 
Men verd å se for skjønnheten alene. 
Den er alltid spennende. 
Og overrasker helt til siste scene. 

Andre kinopremierer denne uken: 
",1
"Sterkt opprør mot familietradisjonene
En ung, tunisisk manns indre opprør mot sitt arrangerte ekteskap, gir et godt og universelt relevant blikk på den arabiske vårens dilemma. 

Min arabiske vår 

Originaltittel: 
Inhebbek Hedi. 
Sjanger: 
Drama. 
Nasjonalitet: 
Tunisia 2016. 
Regi og manus: 
Mohamed Ben Attia. 
Skuespillere: Majd Mastoura, Rym Ben Messaoud, Sabah Bouzouita,Omnia Ben Ghali, Hakim Boumessaoudi, Arwa Ben Smail. 
Lengde: 
1 time 33 min. 
Aldersgrense: 
Tillatt for alle. 

Den arabiske våren startet i Tunisia vinteren 2011, og spredde seg etter hvert til en rekke land rundt Middelhavet og i Midt-Østen. 
Den ene diktatoren etter den andre falt, og vi vi vest jublet. 
Endelig torde folk å gjøre opprør! 
Nå kommer friheten og demokratiet også til den arabiske verden! 
Trodde vi. 

Nå, i 2017, vet vi hvordan det gikk. 

«Min arabiske vår» handler ikke om den store, revolusjonære arabiske våren, men om 25 år gamle Hedis indre, arabiske vår. 
Demonstrasjoner og revolusjon er bare et vindpust i bakgrunnen når denne karen plutselig befinner seg i en situasjon vi godt kan kalle alle dilemmaers mor. 

Arrangert ekteskap 

Hedi er selger for Peugeot, og de sliter med omsetningen. 
Noen dager før han skal gifte seg med den vakre Khedija, et godt koneparti som moren har fikset, får han beskjed om at han i stedet for å dra på den planlagte bryllupsreisen, må dra på en salgsturné til kysten. 
Mens alt står på hodet før bryllupet hjemme, får Hedi noen fine dager på strandhotell. 
Her treffer han den livsglade, bohemske danseren Rim. 
Plutselig stiller 
Hedi spørsmål med alt: jobben, plikten, familietradisjonene, kulturen. 

Hvorfor må han godta at andre enn ham selv velger for ham? 
Fortjener han ikke å få være lykkelig? 
Men hva koster lykken? 

I starten er Hedi, glitrende følsomt spilt av Sølvbjørnen-vinner Majd Mastoura, en resignert ung mann som tilsynelatende godtar skjebnen hans dominerende mor har bestemt. 
Ikke ulykkelig, kanskje litt bortskjemt. 
Helt klart i feil jobb, lidenskapen hans er å tegne. 
Forloveden er søt og hyggelig, hannes familie er mektig. 
Hedi finner seg i taust i morens hersing og hennes konstante lovprising av Hedis eldre bror, som har emigrert til Frankrike. 

Etter møtet med Rim, er det som han våkner fra en dvale. 
Plutselig ser han helt klart hva han ikke vil. 

Men har Hedi styrken og motet som skal til for å hevde sin rett? 
Hva vil han i stedet? 
Og hvor egoistisk er det egentlig lov å være, sånn plutselig? 
Det er Hedis indre kvaler rundt disse dilemmaene som er filmens store drama, og det er overraskende gjenkjennelig og universelt relevant. 

Dardenne-preg 

«Min arabiske vår» er filmskaper Mohamed Ben Attias spillefilmdebut. 
Filmen er produsert i samarbeid med de belgiske brødrene Jean-Pierre og Luc Dardenne. 
De har satt et tydelig, personlig avtrykk på filmen, både i form og innhold. 

Kamera følger Hedi som den evinnelige fluen på veggen, og noen ganger er kamera Hedis blikk. 
Dialogen er sparsommelig, men effektiv. 
Hedi er ofte på reise, taus, tankefull og vanskelig å lese. 
Det som står på spill er personlig, politisk og universelt på en gang. 

«Min arabiske vår» bruker litt tid på å komme til poenget, men tegner underveis et klart bilde av kulturen og tradisjonen som er i ferd med å kvele Hedi, og ikke minst hvilke menneskelige mekanismer som utvikles i denne kulturen. 
Og selv om Hedi selv ikke gir et udelt sympatisk inntrykk, er det umulig ikke å føle veldig sterkt rundt dilemmaet han er oppi. 

Men grepet med å gjøre historien til en personlig parallell til den arabiske våren, er litt for oppkonstruert og overtydelig. 
Og det skyldes i hovedsak Rim. 
Hun er et herlig vesen med sin livsglade, frie utstråling, og symboliserer klart drømmen om friheten og demokratiet. 

Men som menneske er Rim vanskelig å tro på og ta på alvor. 
Og det stilles heller ingen spørsmål ved livsstilen hennes, som er en ekstrem kontrast til det strenge, tradisjonelle Hedi hittil har tatt for gitt. 

Andre kinopremierer denne uken: 
",1
"Skamløs røverhistorie
«Guardians of the Galaxy Vol. 
2» er enda mer tegneserieaktig tøysete enn forgjengeren, på godt og vondt. 

Guardians of the Galaxy Vol. 
2 Genre: Action / Sci-Fi Skuespillere: 
Chris Sullivan, Zoe Saldana, Chris Pratt, Karen Gillan, Elizabeth Debicki Regi: 
James Gunn USA, 2017 Lengde: 
2 t. 15 min. 
Aldersgrense: 
12 år 

Mens en del av de siste årenes film- og tv-adapsjoner av ulike tegneserier har bydd på en god del drama fra jordlige omgivelser, går «Guardians of the Galazy» langt, langt i motsatt retning. 
Når den på alle måter fargerike gjengen fra forrige film returnerer til lerretet, er det med mer av alt det fansen antakelig vil ha, med et enda mer ellevilt plot enn forrige gang. 

Det hele starter med en eplekjekk og støyende scene hvor Quill (Chris Pratt) og vennene hans må slåss mot et digert romuhyre. 
Dette fungerer som en kjapp oppsummering hvor de gjennom en krøkkete dialog formidler hvem de er og hvorfor de prøver å gjøre kål på dette vesenet. 
Kanskje er det en indikator på at filmen henvender seg til halvstore unger med dårlig hukommelse, eventuelt er det bare en av de mange tingene vi må godta som en del av pakken. 
Og denne pakken er da i sannhet noe for seg selv, med alle sine heseblesende usannsynligheter. 

Men selv om man går med på det underliggende premisset om at en gjeng rufsete superhelter kan forflytte seg fra planet til planet i samme tempo som man tar bussen fra byen til Hillevåg, har historien en del svakheter. 
Regissør James Gunn har forsøkt å etablere konflikter på mange kanter, noe som funker en stund, men som etter hvert utvikler seg til en røre hvor det blir mindre og mindre tydelig hvilke biter man skal konsentrere seg om og hvilke som bare er støttende staffasje. 

Historien i seg selv er idiotisk så det holder, men det går det an å leve med, mye takket være festlig dialog, kule karakterer og stilige actionscener. 
Vi får også noen nye bekjentskaper, deriblant en gjeng gullfargede, pompøse fascister, Kurt Russel som en slags guddom og Sylvester Stallone som seg selv, mer eller mindre. 
Det er rotete og kaotisk fortalt, de ulike forsøkene på å si noe halvdypt om familie og vennskap faller ganske uelegant til bakken, men man skal i det minste ikke kjede seg. 
",1
"Grotesk barnehjemsporno
En kinokveld med grusom og systematisk barnemishandling i karikert og banalisert form. 
Kan det være noe? 

Det kommer en dag 

Sjanger: Drama. 
Nasjonalitet: 
Danmark 2016. 
Regi: 
Jesper W. Nielsen. 
Manus: 
Søren Sveistrup. 
Skuespillere: 
Lars Mikkelsen, Sofie Gråbøl, Harald Kaiser Hermann, Albert Rudbeck Lindhardt, Laurids Skovgaard, Sonja Richter m.fl. Lengde: 
1 time 50 min. 
Aldersgrense: 12 år. 

«Det kommer en dag» forteller en historie om forholdene på et guttehjem i Danmark på 60-tallet så ond og grotesk at det nesten ikke er til å holde ut. 

Vi følger de to brødrene Erik og Elmer fra de som småkriminelle villbasser havner i barnevernets søkelys. 
Og når moren i tillegg blir alvorlig syk, blir de sendt til guttehjemmet Gudhjem. 

Sikkert en institusjon som i ettertiden er blitt like beryktet i Danmark som Lindøy, Waisenhuset og Bastøy er blitt det her hjemme. 
Og mange både sterke og gode filmer er laget om barns opplevelser på kostskoler og slike institusjoner. 

De to brødrene og alle de andre guttene opplever av svik, vold, overgrep og hån i disiplinens navn på Gudhjem, er skrekkelig nok. 
Like skremmende skildringen av ukulturen, de sosiale maktmekanismene og persongalleriet på guttehjemmet. 

Og det er problemet med «Det kommer en dag». 
Det fæle blir karikert. 
Og det lille som finne av lys og godhet, blir for sentimentalt og banalt i kontrast. 

Må ikke forties 

Vonde, groteske historier om maktmisbruk og urett begått mot samfunnets svakeste, skal selvsagt aldri forties. 
Heller ikke på kino. 
Ofrene fortjener å bli sett og hørt, overgriperne fortjener å bli stilt til ansvar. 
Og selv om uretten skjedde for over 50 år siden, er det greit å bli minnet på at vår skakke verden utvikler seg i riktig retning på mange områder. 

Og vi kan aldri få nok påminnelser om alt det grusomme for mye makt, ambisjoner og overbevisning kan få mennesker til å gjøre mot hverandre. 
Uansett tidsepoke. 
Det er derfor vi likevel går på kino for å oppleve ubehag og bli triste. 

«Det kommer en dag» mangler nøkternheten, og dermed også den nødvendige troverdigheten, for å oppfylle den seerkontrakten. 

«Basert på virkelige hendelser» betyr i tilfellet «Det kommer en dag» at manuset er satt sammen av en rekke hendelser, personer og opplevelser fra danske barne- og guttehjem på 60-tallet, og plassert alt på denne mest beryktede institusjonen. 

Den informasjonen, som kommer med rulleteksten til slutt, forklarer mye. 
For eksempel at motivasjonen er å pøse på med det vondeste og mest groteske for å sjokkere, og for å utløse et skred av berettiget harme. 
Sosialpornografi kan vi godt kalle det. 

Undervurderer publikum 

Og siden filmskaperne her totalt undervurderer publikums empati, pøser de også ekstra på med endimensjonale skikkelser av karikert ondskap og likegyldighet, som om de var skurker i en superheltfilm. 

Lars Mikkelsen (over)spiller den erkeonde forstanderen som et monster fra en skrekkfilm, fullstendig blottet for menneskelige egenskaper. 
Sofie Gråbøl spiller godt og nøkternt litt forsagte dansklæreren, som er den eneste som - til slutt - ser galskapen i det som skjer. 
To helt ubegripelig endimensjonale rollefigurer i et påkostet dansk drama. 

Lyspunktet er et svært godt ensemble av barneskuespillere. 
De to brødrene spilles rørende godt av Albert Rudbeck Lindhardt (Erik) og Harald Kaiser Hermann (Elmer). 

Andre kinopremierer denne uken: 
",0
"Helt rått om dyriske drifter
Vampyrbølgen er passé, si hei til hverdagskannibalen i den sensasjonelle «Raw». 
En film til å vemmes av. 
Og til å bli skikkelig imponert av. 

Raw 

Originaltittel: 
Grave. 
Sjanger: Grøsser/thriller. 
Nasjonalitet: Belgia/Frankrike 2016. 
Regi og manus: 
Julia Ducournau. 
Skuespillere: Garance Marillier, Ella Rumpf, Rabah Nait Oufella, Laurent Lucas, Joana Preiss, Bouli Lanners, m. fl. Lengde: 
1 time 38 min. Aldersgrense: 18: år. 

At publikum har besvimt i kinosalen, er et klassisk og velbrukt markedsføringstriks for ekstreme volds- og grøsserfilmer. 
Men for «Raw» kan det godt være sant. 
Selv om denne sensasjonelle lavbudsjettfilmen er langt fra tradisjonelle volds- og grøsserfilm. 
«Raw» byr heller på fråtsing i kulturelle tabuer - og menneskekjøtt. 
Det er ekstremt originalt og stilig gjort. 
Den er smart og tankevekkende - og ekstremt motbydelig. 

Innvielsesrituale 

Den skoleflinke, skikkelige vegetarianeren Justine (Garance Marillier) følger i både foreldrenes og søsterens fotspor, og starter på veterinærstudiet. 
Første uken må de nye studentene gjennom ekstreme prøvelser i et tradisjonelt innvielsesrituale. 
En av prøvelsene er å spise rått kjøtt. 

Kløen og utslettet som følger, kan godt være en allergisk reaksjon. 
Men hva med den umettelige sulten Justine plutselig føler? 
Og hva med alle de andre driftene som gradvis våkner opp i henne? 

Det er i den realistiske verden alle de uhyggelige tingene skjer med Justine. 
Det tankevekkende er at de mest motbydelige og sjokkerende hendelsene tar utgangspunkt i normale, kroppsfunksjonelle ting: spise, urinere, kaste opp, klø, kroppshårfjerning, kåtskap. 
Gjennom en ekstremt effektiv bruk av nærbilder, kameravinkler, farger og musikk får du alt det ekle og tabubelagte bak den velpleide, sexy fasaden rett i fleisen. 

Imponerende debutanter 

Og fra den første, rystende scenen til siste ord er sagt: en foruroligende stemning for frykt for hva neste scene vil bringe er konstant. 

At både regissør Jula Ducournau og hovedrolleinnehaver Marillier er spillefilmdebutanter med «Raw», er nesten utrolig. 
Ducournau har fått alt til å stemme. 
Marillier er både fascinerende og overbevisende på veien fra uskyld til - ja hva da? 

Og om du synes det russen driver med i sine overgangsriter er fælt og drøyt. 
Det er barnemat sammenliknet med innvielsesuken på denne veterinærhøyskolen. 

Andre kinopremierer denne uken: 
",1
"Slitsom jabbefilm
«Song to song» er en retningsløs skildring av unge mennesker som selger sjelen til djevelen. 
Det blir dessverre bare sånn måtelig engasjerende. 

Song to Song Genre: 
Drama / Romantikk Skuespillere: 
Haley Bennett, Ryan Gosling, Michael Fassbender, Natalie Portman, Rooney Mara, Christian Bale Regi: 
Terrence Malick USA, 2017 Lengde: 
2 t. 10 min. 
Aldersgrense: 9 år 

Den unge, vakre Faye (Rooney Mara) livnærer seg av ulike strøjobber i Austin mens hun venter på sitt musikalske gjennombrudd. 
I det som muligens er tenkt som en snarvei for å nå målet, har hun en av-på-romanse med den steinrike og eksentriske musikkmogulen Cook (Michael Fassbender), en mann alle vil holde seg inne med. 
Det viser seg fort at Cook er en faustisk djevelfigur, og alle som kommer i nærheten av ham blir merket for livet på en eller annen måte. 
Det noe uvanlige valget av en naken kvinnekropp som serveringsfat i sushiavdelingen under en av hans fargesprakende fester, er et fint bilde på hvordan menneskene rundt ham fornedres, antakelig for å få være en del av miljøet hvor de rike og vellykkede ferdes, med stadig svinnende håp om å drive det til noe på egen hånd. 

På nevnte fest møter Faye den unge, sympatiske artisten BV (Ryan Gosling), og de forelsker seg. 
Vi får så se endeløse mengder av tilsynelatende vilkårlig sammensatte scener av de to, av Cook og hans neste utkårede, BVs og Fayes ulike sidesprang, og så videre. 
Alt med et anmassende voice over-spor på toppen. 

Regissør Terrence Malick har lagt handlingen (eller egentlig mangelen av en sådan) til musikkmiljøet og har fått med en lang rekke kjente og gode artister. 
Likevel presenteres det fascinerende lite musikk. 
Denne tapte muligheten understrekes i skildringen av hovedpersonene: 
De trekkes åpenbart mot musikkbransjens mektige menn for å få et springbrett i karrieren, men vi hører sjelden eller aldri at de verken spiller eller snakker om musikk. 
I stedet sirkler de seg stille og rolig inn på sine egne navler og leverer kvasifilosofiske betraktninger som kan få selv de mest koffeinfyrte av oss til å gjespe kjeven ut av ledd. 

Malicks fragmentariske stil overlater mye til seeren, slik at man selv må reflektere over de ulike rollefigurenes handlinger og valg og forsøke å fylle hullene i handlingen. 
Det er imidlertid vanskelig å forstå hvor han vil hen med denne historien, og han skaper heller ikke det helt store behovet for å finne det ut. 
",0
"""Fluefangeren"" – kjedsomheten i klasserommet
Norsk–makedonske ""Fluefangeren"" blir en tålmodighetsprøve. 

Fluefangeren. 
Drama. 
Regi: 
Izer Aliu. 
Skuespillere: Burhan Amiti, Jasin Mustafa, Besar Guta, Behar Djemali, Hadis Aliu, Suad Jakupi, Regaib Arifi. 
Nasjonalitet: Norsk. 
Språk: 
Albansk. 
Lengde: 
1 t. 49 min. 
Aldersgrense: 
Tillatt for alle. 

""Fluefangeren "" er debut–langfilmen til norsk–makedonske Izer Aliu (født i 1982). 
Hans eksamensfilm 
""Å vokte fjellet"" vakte oppsikt. 
Aliu fulgte opp med kortfilmen ""Det gode livet – der borte"", som vant prisen for beste film på Kortfilmfestivalen i Grimstad 2014. 

I ""Fluefangeren"" reiser Aliu tilbake til barndommens landsby i Makedonia. 
Det har vært valg, og valgvinnerne skal bytte ut lærerne på den lokale skolen med sine egne folk. 

Vi møter Ghani (Burhan Amiti), en idealistisk lærer, som desperat prøver å redde arbeidsplassen sin. 
For å få til det, lover han rektoren å få slutt på konfliktene i klassen. 

Kan du løse konflikten mellom Israel og Palestina og? spør rektor. 
For guttene i klassen er i krig. 
De hater hverandre, spytter og slåss, fordi foreldrene står mot hverandre politisk. 
Men hvorfor og hvordan får vi aldri vite. 
Hvor går konfliktlinjene i dagens Makedonia? 
Hvem gjorde hva mot hvem under krigene på Balkan? 
Det får vi aldri vite noe om. 

Ghani bestemmer seg for å holde guttene tilbake etter skolen, i et desperat forsøk på å få dem til å bli venner. 
Ghani kjører uendelig med bli–kjent–leker: 
Som å falle bakover, og stole på at noen tar imot, som å samarbeide om å holde oppe en bok, som at en gutt får 10 godteri, hvor mange vil han gi til kameraten? 
Disse lekene fortsetter og fortsetter i det uendelige. 
Nesten hele filmen foregår i den stygge, nedslitte skolebygningen, handlingen står og stamper, til guttene etter hvert skjønner at de har mer til felles enn de tror. 

LES OM ANDRE AKTUELLE FILMER: 

Bare menn og gutter 

Jentene hyler litt i begynnelsen, men så sendes de hjem. 
""Fluefangeren"" er en film full av gutter og menn. 
Alle lærerne er menn (som røyker inne), guttene sloss, og når det samler seg med bekymrede foreldre utenfor skolen – så er det bare fedre, ingen mødre. 
Det skal kanskje vise at bare menn skaper krig i verden, hva vet jeg. 
Drømmen til regissøren er nok at klasserommet skal vise et mikrokosmos av situasjonen på Balkan, en lignelse: 
Guttene er i krig og læreren er den frustrerte fredsmegleren. 
Det fungerer ikke i det hele tatt, når vi aldri får noen bakgrunn for å forstå konflikten. 
Religion nevnes heller aldri med et ord. 
""Fluefangeren"" blir bare en uendelig rekke med kjedelige bli–kjent–leker og fotballspilling. 

Ikke ""norsk"" nok 

Filmen fikk ikke støtte fra Norsk Filminstitutt, fordi den ikke er ""norsk"" nok. 
Men Aliu valgte likevel å skyte den. 
""Fluefangeren"" er innspilt på et minimalt budsjett, med amatører i nesten alle roller. 
Hvor bra kan det egentlig bli? 
Profesjonelle skuespillere er som regel flinkere enn amatører, og et romslig budsjett kan få et godt manus til å skinne. 
Her fins ingen av delene. 
På et tidspunkt blir den snille læreren slem, han bryter alle sine prinsipper, tar parti og mishandler guttene. 
Dette kommer som en uforståelig overraskelse. 

""Fluefangeren"" er kjedelig, stygg og tærer ekstremt på tålmodigheten. 
Guttene vil bare hjem – det vil seeren og. 

LES OM MAKEDONIA: 

LES ARTIKLER OM KRIGEN 
I NORGE: 
",0
"Levande tangohistorie
Pasjonert portrett av legendarisk tangopar som har dansa, elska og krangla i 50 år. 

Our Last Tango. 

Originaltittel: 
Un Tango más 
Genre: 
Dokumentar / Musikal 
Med: 
María Nieves Rego, Juan Carlos Copes, Melina Brutman, Pablo Veron, Alejandra Gutty, Ayelen Álvarez Miño, Juan Malizia, Pancho Martínez Pey Regi: German Kral Nasjonalitet: 
Argentina / Italia 
/ Tyskland Språk: spansk Produksjonsår: 2015 Lengde: 1 t. 25 min. 
Aldersgrense: 
Tillate for alle 

Tango er sensualitet sett i system. 
Det finst knapt noko vakrare enn å sjå ein mann og ei kvinne i ein milonga - ein dansesal for tango - eller på eit torg i Buenos Aires gli rundt kvarandre; to separate kroppar, samtidig smelta saman til eitt, til musikk frå ein bandoneon eller eit orquestra típica. 
Tangoen oppsummerer alle dei store, latinske kjenslene i éin dans. 

Det mest kjende paret i tangodansens historie heiter Maria Nieves Riego og Juan Carlos Copes. 
Gjennom 50 år dansa, elska og krangla dei, ikkje bare heime i Buenos Aires, men også rundt om i verda, som på Broadway i New York og i Japan. 

«Our Last Tango» handlar om Maria (80) og Juan (83). 
Dokumentarfilmen, med rikelege innslag av tangodans og -musikk, tek utgangspunkt i Marias perspektiv, frå ho som fattigjente gjekk på sin første dans og sa merke til vakre Juan, via at dei blei eit par, både på dansegolvet og i kjærleiken. 
Ho fortel om korleis Juan gjekk frå henne, korleis ho sjølv fann andre menn, korleis dei to kranga, korleis dei hata kvarandre, men framleis dansa, og fram til dei slutta å dansa saman. 
Juan deltek også, men det er framfor alt ho som snakkar. 

Tilbakeblikka er dramatiserte av unge dansarar - eit ikkje ukjent grep innan dokumentarsjangeren, som kan bli litt overtydeleg teatralske. 
Så også her. 
Men eit fiffig grep frå regissør German Kral er å visa skodespelarane/dansarane sine øvingar saman med Maria, der ho instruerer dei i korleis dei skal dansa for å likna mest mulig. 
Og ikkje minst innsynet i skodespelarane sine eigne refleksjonar rundt paret dei skal spela på ulike stadium gjennom livet. 
Slik får dramatiseringane ein ekstra dimensjon, dei blir ikkje bare utvendige kulisser. 

Er du glad i tango, bør du koma deg på kino. 
",1
"Vellykket rekordforsøk i storslått idioti
Den åttende Fast & Furious-filmen er så dum at man får vondt i fornuften, men fantastisk underholdende likevel. 

The Fate of the Furious 

Action Skuespillere: 
Vin Diesel, Charlize Theron, Cody Walker, Dwayne Johnson,Jason Statham, Kristofer Hivju Regi: 
F. Gary Gray USA, 2017 Lengde: 
2 t. 16 min. 
Aldersgrense: 
12 år 

På et tidspunkt i den åttende Fast & Furious-filmen havner et knippe av de fartsglade og rappkjefta hovedpersonene på en topp 10-liste over Interpols mest ettersøkte. 
Filmen i seg selv kan også trygt plasseres på en slik liste, hvis man på et tidspunkt ønsker å kåre årets mest idiotiske filmer. 
Det er med andre ord absolutt å anbefale å holde hjernen helt avslått i de to timene den varer. 
Gjør man det, er det bare å feste setebeltet og gjøre seg klar for spektakulære actionscener og ikke minst en rikholdig samling spreke biler. 

Superskurk 

Handlingen starter på fargerike Cuba, hvor Dom (Vin Diesel) og Letty (Michelle Rodriguez) er på bryllupsreise. 
Men Dom rekker bare såvidt å kjøre et halsbrekkende gateløp, hvor han rygger over målstreken i en brennende bil, før han blir kontaktet av superskurken Zipher (Charlize Theron). 
Hun leverer et tilbud som ikke kan motstås, og plutselig er Dom på motsatt lag av sin gamle gjeng, inkludert kona. 
Norske Kristoffer Hivju dukker for øvrig opp som superskurkens høyre hånd, en rolle som kler ham utmerket. 

Fullstendig tullete 

Her er noe av det vi så får være vitne til: 

* Biler som kjører om bord på fly i fart. 

* Horder av førerløse biler som angriper russiske politikere med atomkoffert. 

* Skurker som residerer på usynlige fly som tilsynelatende alltid er i lufta mens de planlegger verdensherredømme og atomsprengninger. 

* Horder av biler som begår et slags kollektivt harakiri ved å kaste seg ut fra høyhus på Manhattan. 

* Dwayne Johnson som lener seg ut av bil i fart, tar tak i missil og sender dette i en annen retning. 

* Oransje Lamborghini som kjører på isdekket hav i arktiske områder, muligens på sommerdekk. 

* Gigantisk ubåt som sprenger seg opp av isen for å skape ellevill nedoverbakke for nevnte Lambo, samt et knippe andre sportsbiler som av en eller annen grunn er medbragt til arktiske strøk. 

...men det fungerer 

Alt dette er selvsagt så tullete at man ikke kan gjøre annet enn å le. 
Så hva er det som gjør at det likevel fungerer, i film etter film? 

Humoren er et mulig svar. 
Noen av replikkene som leveres er så hinsides parodien at de ville ha rammet selvhøytidelige karakterskuespillere midt i hjerteroten. 
Men regissør F. Gary Gray har klart å samle et stjernelag som klarer å håndtere alle de hodeløse overdrivelsene med en ironisk innlevelse som gjør at vi ler både med dem og av dem. 

Og så skal vi jo ikke se bort fra den utbredte fascinasjonen for raske muskelbiler. 
Her kommer ulike varianter av guttedrømmer rullende på rekke og rad, håndtert av sjåfører som vet å sette pris på vidunderne, ikke blaserte rikmannssønner som ikke aner hvor mange hestekrefter som gjemmer seg under panseret. 

Dette er svært enkel moro, fort glemt, men fornøyelig så lenge det varer. 
",1
"Øksemannens kamp
Sårt, varmt og morosamt om bymann i krise som vender tilbake til bygda og skogen. 

Hoggeren Genre: 
Drama / Komedie Med: 
Anders Baasmo Christiansen, Bjarne Syversen, Terje Syversen, Inger Grethe Syversen, Benjamin Helstad Regi og manus: 
Jorunn Myklebust Syversen Nasjonalitet: Norge Produksjonsår: 2017 Lengde: 1 t. 22 min. 
Aldersgrense: 
9 år 

Eg kan vel like gjerne stå fram med fordommane mine: 
Jorunn Myklebust Syversen er bilet- og videokunstnar. 
Denne veka debuterer ho som spelefilmskapar med langfilmen «Hoggeren», om ein mann i krise som går ut i skogen og høgg tre. 
Var det ein 1 time og 22 minuttar lang kunstnarisk (og pretensiøs) videoinstallasjon eg skulle få sjå, eller ein forrektig (og tilgjengeleg) spelefilm? 

«Hoggeren» er heldigvis det siste. 

Filmen startar med at ein kar i vanlege klede går laus på eit tre med øks - til tøff, aggressiv musikk. 
Han gjer det på den måten ein sint og frustrert mann ville gjort det, ikkje slik ein tømmarhoggar oppfører seg. 

I løpet av filmen skal me gradvis få vita litt om kvifor den sinte mannen går laus på naturen, men me får heldigvis ikkje vita alt, og ikkje alt på ein gong. 

39 år gamle Anders (Anders Baasmo Christensen) har vore borte frå heimbygda i 20 år. 
Han kjem tilbake til Rukkedalen i Hallingdal, etablerer seg på bruket han har arva, høgg ned tre med øksa si, ligg stille i lyngen, sym i elva, klappar på kyr, rir på hest. 
Han prøver tilsynelatande å koma i kontakt med naturen, få til noko han aldri klarer å formulera skikkeleg når slektningane hans spør. 
Det blir bare ufullførte setningar, forsøk på å unngå dei vanskelege og direkte spørsmåla og korleis han eigentleg har det, kva han eigentleg driv på med. 

Her, i møtet mellom Anders og slektningane, ligg filmens fremste styrke. 
Den profesjonelle, erfarne filmskodespelaren Baasmo Christensen er fantastisk i si rolle, enten han lir for seg sjølv i skogen eller i møte med folk. 
Den positive overraskinga ligg i kor godt regissørens eigne slektningar fungerer på filmduken i sine roller. 
Den gamle onkelen representerer bygdetradisjon- og tenking, han er i tett kontakt med husdyr og natur på ekte, og veit korleis ein skjøttar skogen. 
Han dullar ikkje med Anders, men snakkar direkte, kallar det nevøen driv på med ute i skogen for idioti og tullball. 

Møtet mellom by og bygd, mellom intellektuell, eksistensiell krise og jordnært bondevit, gir filmen framdrift, friksjon og truverd. 
Og ikkje minst barsk humor. 

Eg er ikkje den einaste som tykte «Hoggeren» blei meir tilgjengeleg enn eg hadde frykta. 
Det gjorde filmskaparens onkel og tante også. 
Så du kan trygt trassa fordommane dine, og sjå denne. 
",1
"Traktor på tomgang
Gråtass og Gustav møter det store, skumle byråkratiet i denne i overkant lettvinte filmen. 

Gråtass redder gården Barnefilm / Familiefilm Skuespillere: Elias Søvold Simonsen, Stein Winge, Jeppe Beck Laursen,Dagny Backer Johnsen, Hege Schøyen, Ingar Helge Gimle, Joachim Rafaelsen Regi: 
Peder Hamdahl Næss Norge, 2017 Lengde: 
1 t. 13 min. 
Aldersgrense: 
Tillatt for alle 

Dette er den tredje spillefilmen på litt over et år om den populære barnebok-figuren Gråtass, hans lille venn Gustav, samt gårdsarbeiderne Gamlefar, Goggen og Grynet. 
Det er åpenbart at man har ønsket å smi mens jernet er varmt, med et konsept som først og fremst henvender seg til barnefamilier som ønsker seg fullstendig harmløs og lettfattelig underholdning. 

Som tittelen røper, er det mye som står på spill denne gang. 
To dresskledde sleipinger dukker nemlig opp i det lille postkortet av en bygd og orienterer om at gården til Goggen skal jevnes med jorda for å rydde plass til en motorvei. 
Dermed sitter vi igjen med et fint oppspill til en klassisk konflikthistorie hvor den lille mann står opp mot mektige og hensynsløse offentlige etater, i dette tilfellet Vegvesenet og Turistvesenet. 
De to utskremte medarbeiderne fra nevnte etater (Ingar Helge Gimle og Joachim Rafaelsen) er så ekstremt karikerte at man kan undre seg over om filmskaperne har undervurdert sitt publikum noe. 
Alle, også barn, forstår at bønder ikke har lyst til å miste gården sin, men her skal budskapet lirkes inn med de aller minste teskjeene. 
Det blir til slutt bare irriterende å se på. 

Det er ikke bare-bare å skulle gjøre en kort bildebok for barn om til en hel spillefilm. 
Det bærer dessverre denne filmen preg av, med et stort antall overflødige fyllscener, samt en del enkel slapstickhumor som dessverre er såpass forutsigbar at den ikke klarer å bli skikkelig morsom. 

Det er også vanskelig å se at dette er en Gråtass-historie. 
Den gamle traktoren er ikke mer enn en fullstendig unødvendig statist i et forutsigbart kamp mot klokken-drama som dessverre aldri blir verken spennende (utfallet er jo røpt i tittelen), morsomt eller engasjerende. 

Disse filmene har også premiere denne uka: 
",0
"Se, han snakker igjen
Dypdykk i en sjuårings livlige fantasi byr på minst like mye moro for de voksne som for målgruppen. 

The Boss Baby 

Animasjon / Familiefilm Skuespillere: 
Alec Baldwin, Jimmi Kimmel, Steve Buscemi, Lisa Kudrow, Eric Bell Jr., Miles Christopher Bakshi Regi: 
Tom McGrath USA, 2017 Lengde: 
1 t. 37 min. 
Aldersgrense: 6 år 

Selvsagt forventer man en og annen innebygd Trump-vits når Alec Baldwin er hyret inn til å låne stemme til en snakkende kjempebaby med voldsomme karriereambisjoner. 
Men de politiske sleivsparkene lar vente på seg. 
I stedet får vi en klassisk søskensjalusi-historie, pakket inn i etter hvert godt kjente grep fra de siste to tiårenes smarte animasjonsfilmer for barn. 

Hovedpersonen er sju år gamle Tim, som også fungerer som filmens forteller. 
Han er en usedvanlig fantasirik unge som lever et praktfullt, harmonisk liv som enebarn med feilfrie foreldre. 
Det vil si, helt til en baby melder sin ankomst og krever foreldrenes fulle oppmerksomhet, dag og natt. 
Det er imidlertid ingen vanlig baby, dette. 
Vedkommende er nemlig sendt fra et hemmelig babyfirma for å ta knekken på et kjæledyrfirma som planlegger å lansere en valp som utvilsomt vil legge beslag på all kjærlighet foreldre ideelt sett skulle tildelt sine barn. 
Men det er selvsagt bare 
Tim som forstår dette og som hører at babyen kan snakke. 
Dermed allierer de to motvillige søsknene seg for å stoppe valpefirmaet og dermed få babyen ut av familien. 

Både Dreamworks og konkurrenten Pixar har alltid vært flinke til å skape doble lag av humor, slik at filmene kan appellere vel så mye til foreldregenerasjonen som til barna. 
Spørsmålet er bare om man har gått litt vel langt denne gang. 
Vi som har perioden med bleiebarn forholdsvis friskt i minnet, vil oppleve mange lett gjenkjennelige situasjoner. 
Det dukker også opp rikelig med fornøyelige referanser til moderne arbeidsliv og medfølgende ledelsesfilosofi. 
Alt dette vil etter alt å dømme gå langt over hodene til målgruppen. 
Heldigvis får også de minste sitt, i form av mange festlige actionscener og store mengder morsom kløning. 
Spesielt originalt er det kanskje ikke, men historien er både medrivende og godt oppbygd, i hvert fall om man velger å se bort fra en del graverende logiske brister. 
Absolutt ikke en av Dreamworks’ beste, men like fullt god underholdning med den obligatoriske moralen i slutten. 

Disse filmene har også premiere denne uka: 
",1
"Fornøyelig gamlis-action
«Going in style» er en slags moderne Robin Hood-historie som det er vanskelig å ikke la seg sjarmere av. 

Going in style 

Komedie / Krim Skuespillere: 
Morgan Freeman, Michael Caine, Alan Arkin Regi: Zach Braff USA, 2017 Lengde: 
1 t. 32 min. 
Aldersgrense: 9 år 

Alle forstår at det ikke er greit å rane banker. 
Også de tre pensjonistene Willie (Morgan Freeman), Joe (Michael Caine) og Albert (Alan Arkin), som oppdager at firmaet deres har snytt dem for pensjonen og at banken har lurt dem. 
Men nettopp premisset med at de blir kriminelle ut fra nød og rettferdighet, ikke griskhet, gjør historien til noe mer enn en «Oceans 11» i geriatrien-parodi. 

Det blir i stedet en morsom, litt sår og på alle måter karikert historie om den hardt arbeidende, rettferdige manns kamp mot de mest ufyselige sidene av moderne kapitalisme. 
Ja, det er forenklet og ikke rent lite sentimentalt, og i den grad noe som helst ved denne historien er egnet til å skape refleksjon hos seeren, måtte det være over hvordan vi tenker på og behandler eldre mennesker, både på godt og vondt. 

Plottet er på ingen måter originalt (dette er tross alt en nyinnspilling av en film fra 1979) , men spesielt de tre hovedrolleinnehaverne gjør dette til en fornøyelig opplevelse. 
De tre herrene klarer fint å finne den gode balansen som gjør at vi ler vel så mye med dem som av dem, og det er mye å le av her. 

Selve planleggingen og gjennomføringen av ranet tar ikke all verdens tid, og regissør Zach Braff har klokelig ikke forsøkt å dra det ut til noe mer enn det trenger å være. 
I stedet har han brukt tiden på å la oss bli kjent med dette umake trekløveret. 
Skildringen av deres vennskap, med alle sine sarkastiske kommentarer og andre særegenheter, er nydelig. 
Et rikt galleri av stilige bifigurer er med på fylle ut bildet, og til sammen blir det en fornøyelig historie som neppe vil vinne noen prestisjetunge priser, men som like fullt er god underholdning på sine egne premisser. 

Disse filmene har også premiere denne uka: 
",1
"Suverent om skrekkhelg med svigers
Plutselig går «Get out» fra å være pinlig-morsom rasesatire til skremmende psykogrøsser. 
Gjør klar for den stiligste, smarteste skrekken på lenge! 

Get out 

Sjanger: 
Skrekk/thriller. 
Nasjonalitet: USA 2017. 
Regi og manus: Jordan Peele. 
Skuespillere: Daniel Kaluuya, Allison Williams, Bradley Whitford, Cathrine Keener. 
Lengde:1 time 43 min. 
Aldersgrense: 15 år. 

– 
Så hvordan er det å være svart i dagens samfunn? 
Er det en fordel eller ulempe? 

Den unge fotografen Chris Washington har viklet seg inn i et mareritt av en helg hos sin kjærestes hyggelige, varme, inkluderende foreldre. 
Stedet er deres gedigne herregård, og det viser seg alle foreldrenes omgangsvenner også kommer på besøk. 

Alle er så greie. 
Alt er perfekt. 
Jada. 

Det eneste problemet er at kjæresten og hennes familie er hvite, og lever det hvit-hvite besteborgerlivet. 
Mens Chris er svart. 

Svart sirkuselefant 

Det hvite folket på herregården og i nabolaget er sånne som mener at en perfekt verden er fargeblind, at vi alle er like. 
Derfor er de ekstra overstrømmende mot Chris, og framhever konstant kvalitetene til Obama, Tiger Woods og Jesse Owens. 
For at han ikke skal føle seg utenfor, snakker de om at «svart er trendy», og stiller Chris interesserte spørsmål om livet som svart. 

Rase er den konstante sirkuselefanten i rommet. 

At svart også er hudfargen på gartneren og husholdersken gjør ikke saken bedre for Chris. 
Tvert imot. 

Truende satire 

Så langt er «Get out» en uredd, treffsikker satire over dagens forknytte, og svært så rasistiske, rase-etikette. 
Morsomt, men også ubehagelig og truende. 
Særlig fordi regissør Jordan Peele har lykkes stort i å få oss publikummere til å føle det Chris føler. 
Og det skal vise seg at utilpassheten Chris føler, slett ikke bare har med å være det svarte fåret i den hvite flokken å gjøre. 
Kanskje har de også noe med at kjæresten Roses mamma er psykoterapeut med hypnose som spesialfelt? 
Eller den merkelige, fiendtlige oppførselen til både gartneren og husholdersken? 

Skikkelig skrekkelig, blodig og voldelig blir det etter hvert, men også her tar «Get out» stilige og originale veier for å formidle den rette, vonde stemningen av paranoia og dødsangst. 
Regidebutant Jordan Peele har hittil først og fremst vært en tv-komediemann, både som skuespiller og manusforfatter. 
Hans komiske åre er en svært forfriskende ingrediens i denne bomben av en film, som hadde premiere på årets Sundance-festival. 
Og som siden har blitt en sensasjonell kassasuksess. 
Hva han har fått til med et budsjett på 4,5 millioner dollar, er ikke mindre enn imponerende. 

Utsøkt original 

Her har han plukket et utsøkt, lite skuespillerensemble fra litt nede på både kjendis- og honorarlisten, fått det beste ut av både dem og sitt eget manus. 

Inspirasjonen fra «The Stepford Wives» er åpenbar, men «Get out» føles likevel som en virkelig original filmopplevelse, med sin herlige miks av satire, humor og ondskap og skrekk. 
Og rase. 

Andre påskefilmpremierer: 
",1
"Sterke, sanselige svindlersjokk
Med sanselig skjønnhet, sjokkerende vendinger, avansert kynisme og erotikk gir sør-koreanske Park Chan-wook verden nok en suveren filmopplevelse. 

Kammerpiken 

Originaltittel: 
Agassi. 
Sjanger: 
Drama. 
Nasjonalitet: Sør-Korea 2016. 
Regi: 
Park Chan-wook. 
Manus: 
Chung Seo-kyung og Park Chan-wook. 
Skuespillere: Kim Min-hee, Kim Tae-ri, Ha Jung-woo, Cho Jin-woong, Kim Hae-sook,Moon So-Ri. 
Lengde: 
2 timer 25 min. Aldersgrense: 15 år. 

«Kammerpiken» er den typen film som ikke tåler mye røping før effekten svekkes. 
Men den besettende historien om bedrag, hevn og kjærlighet som får 2,5 timer til å fly, starter altså slik: 

En falsk hertug har hørt om en søkkrik, ung adelskvinne. 
Han legger en intrikat plan for å gifte seg med henne. 
Men han trenger en hjelper for å få innpass i familien hennes. 
Unge Sook-Hee, en dreven lommetyv og bedrager, får jobben. 
Hun blir ansatt som den rike lady Hidelos kammerpike. 
De to kvinnene utvikler et svært tett og intimt forhold. 

Deretter følger sjokk og vendinger som ingen kunne forutsett. 
Ingen og ingenting er som man forventer. 
Fra å være et tradisjonelt østasiatisk, dvelende drama med stor vekt på vekt på erotisk og visuell estetikk, låner «Kammerpiken» virkemidler fra både skrekk, mykporno, action, kostymedrama og spenningskrim. 

Unødvendig mykporno 

Filmen er basert på den walisiske romanen «Renkesmed» av Sarah Waters, men er altså flyttet til Korea på 1930-tallet, da landet var under japansk okkupasjonen. 
Veien til nytt kontinent har vært særdeles vellykket og passende. 
Park Chan-wook, hittil mest kjent for den internasjonale suksessen «Oldboy» fra 2003, har plukket på øverste hylle i både østlig og vestlig filmtradisjon: musikken er helt Downton Abbey, og de eksplisitte erotiske scenene mellom de to kvinnene går de i franske «Blå er den varmeste fargen» en høy gang. 
Men egentlig er disse dvelende, nærgående sexscenene ganske unødvendige, og også en liten krasj med filmens totale sanselige stemning. 

For det er den øst-asiatiske estetikken, med sine vakre interiører, forseggjorte hager, sin kalligrafi og minimalistiske dialog som virkelig gir «Kammerpiken» sin sterkeste farge og lukt. 
På godt og ondt. 

Andre påskepremierer: 
",1
"Kald og maskinell teknologithriller
«Ghost in the shell» advarer på det sterkeste mot en teknologisk utvikling filmen først prøver hardt å fjetre og fascinere oss med. 

Ghost in the shell 3D 

Sjanger: Actiondrama. 
Nasjonalitet: USA 2017. 
Regi: 
Rupert Sanders. 
Manus: Jamie Moss, Masamune Shirow, William Wheeler. 
Skuespillere: 
Scarlett Johansson, Michael Pitt, Michael Wincott, Pilou Asbæk, Takeshi Kitano, Juliette Binoche. 
Lengde: 
1 t ime 47 min. 
Aldersgrense: 12 år. 

Etter år med superheltserier, dystopiske og apokalyptiske framtidsserier og avansert action på både film og tv, har vi for lengst forstått at det ikke finnes grenser verken for menneskelig fantasi, eller for å sette den ut i livet via avansert filmteknologi. 
Derfor er det litt av et paradoks at det føles som om vi opplever den samme historien med de samme filmatiske og visuelle virkemidlene om og om igjen. 

«Ghost in the shell» føles sånn. 
Den er nok et fenomen hentet fra tegneserieverdenen til filmen, denne gangen fra et japansk manga- og faminefenomen, som først ble lansert i 1989. 
Årstallet forklarer kanskje de mange, snåle frisyrene i filmen, nasjonaliteten bruken av Hong Kongs skyline som visuell kulisse. 
Mens pengestrømmen nok forklarer hvorfor de viktigste rollene er besatt av hvite europeere og amerikanere. 
Vi befinner oss altså i en genteknologisk framtid som allerede har startet i det virkelige liv, men som ingen vet hvordan vil ende. 
En optimalisering av mennesket gjennom genteknologi er en realitet. 
Det samme er roboten, som kan overta mange enkle og/eller ubehagelige oppgaver fra menneskene. 
Men en robot kan bare følge ordre. 
Hva om vi putter en ekte, brukt menneskehjerne i en syntetisk kropp? 
En sjel i et skall? 

Sjokkerende oppdagelser 

Det mektige selskapet Hanka Robotics har lykkes i å utvikle en slik kyborg, på oppdrag av en eller annen regjering. 
Hun heter Mira, og har den militære graden major. 
Hun er ikke bare en maskin, men et avansert våpen. 
Og i en tid der all terror er hacking, er jobben hennes både å spore opp og å utrydde slike terrorister. 

Under et oppdrag, oppdager hun en svært farlig og avansert sådan. 

Men jakten på den mystiske hackeren Kuze gir Mira flere sjokkerende oppdagelser. 
Både om dem som har skapt henne og om hvor hun selv, altså hjernen hennes, stammer fra. 
Gradvis kommer minner tilbake til henne. 

Teknologi og action er alt 

Scarlett Johansson gjør en god, robotaktig figur som Mira. 
Men denne filmen har et altfor kjølig og mekanisk totaluttrykk til at skuespillerprestasjoner betyr så mye. 
Action og avansert teknologi er alt. 

Visuelt er «Ghost in the shell» tidvis slående vakker i sitt kaotiske mørke. 
Og hologrammene av «ekte» mennesker som pryder skyline-betongen, er på en skrudd måte rørende. 

Men den teknologiske glattheten og kulden smitter over på både historien og personene som befolker dem. 
Den menneskelige faktor kommer på banen altfor sent til at vi greier å engasjere oss i den, og den føles - velbrukt. 
Akkurat som alle de teknologiske finessene vi er vitne til også gjør. 
Og «Ghost in the shell» insisterer på å ha et budskap i tillegg til å prøve å fjetre oss med dataanimasjon og teknologi, gjennom å vise grusomhetene som må gjøres for det teknologiske framskrittets skyld. 
Ja vel. 
Det føles litt klamt, altså, i en teknologiinfisert film som denne. 

Andre kinoaktuelle filmer: 
",0
"Vemodig om voksenlivets vonde valg
For en skjønn, liten film om alminnelige menneskers tilsynelatende små konflikter. 
Den sier bare: 
Sånne vendinger kan livet ta, lev med det. 

Little Men 

Sjanger: Drama. 
Nasjonalitet: Hellas/USA 2016. 
Regi: 
Ira Sachs. 
Manus: Ira Sachs og Mauricio Zacharias. 
Skuespillere: 
Greg Kinnear, Jennifer Ehle, Paulina García, Michael Barbieri, Theo Taplitz, Talia Balsam m.fl. Lengde: 
1 time 26 min. 
Aldersgrense: 
Tillatt for alle. 

Likevel har den amerikanske regissøren Ira Sachs laget en film som føles viktig, i en tid med så store, globale utfordringer. 
For den minner oss - bittersøtt - om at selv de mest trivielle, små personlige konflikter kan gi store ringvirkninger. 
Og om hvor avgjørende valg av synsvinkel er, både i kunsten og i det virkelige liv. 

Tegnetalentet Jake (13) har ikke mye til sosialt liv. 
Men da familien hans flytter til Brooklyn, finner han sammen med den mer ekstroverte Tony i felles interesse for fantasy og dataspill. 
Oppvekstidyllen får en ripe når det oppstår en konflikt mellom Jakes foreldre og Tonys mor om en husleieøkning. 
En liten konflikt der begge parter har litt rett, men der valg av synsvinkel gjør konflikten vond. 
De to kompisene må dermed forholde seg til en del av voksenlivet de har for snevre forutsetninger for å forstå fullt ut. 
Filmen er utsøkt rollebesatt helt til minste birolle, og særlig de to guttene Jake (Theo Taplitz) og Tony (Michael Barbieri) imponerer stort. 
Dagens Brooklyn gir en lekker, visuell ramme, og bidrar også til at nåtiden får et skinn av fordums glans. 

Men det mest bemerkelsesverdige med «Little men» er stemningen. 
For helt fra starten er den varme idyllen kjølt ned av en foruroligende uro, som har utspring i at noe holdes skjult. 
Akkurat slik det føles for et barn som i bestem mening blir skjermet fra problemene, men som via samtaler bak lukkede dører, overdreven omsorg og bistre, voksne fjes likevel vet at noe er galt. 

Å oppleve foreldrenes konflikt gjennom Jake og Tony gir et tankevekkende, lite innblikk i menneskets natur og tenkemåte: 
Man vil godt, men gjør ondt. 
Og man er seg selv nærmest. 

Andre kinoaktuelle filmer: 
",1
"Skyteglade fjols treffer ikke blinken
«Free fire» er en god påminnelse om hvor mye som kan gå galt når du samler tilstrekkelig mange idioter i et rom. 

Handlingen i Ben Wheatleys nye film kan oppsummeres med forholdsvis få ord: 
En illegal våpentransaksjon skjærer seg fullstendig. 
Vi er i et forlatt fabrikklokale i Boston i 1978. 
En broket gjeng av kriminelle, i både stor og mindre skala, samt noen mellommenn, møter en minst like broket forsamling av våpenhandlere for å sørge for at en koffert med penger byttes mot en anselig mengde skytevåpen. 
Det burde egentlig være en enkel sak. 
I stedet kulminerer utvekslingen raskt til noe helt annet enn det som var planen, og utgjør sånn sett et klassisk eksempel på hvor farlig kombinasjonen av skarpe våpen langt mindre skarpe hjerner kan være. 

Filmen har en del åpenbare likhetstrekk med filmer som «Pulp Fiction» og «Snatch». 
Det er rikelige doser svart humor, stilige replikkvekslinger og outrerte personligheter, og ikke minst en rekke tilfeldigheter som får ut det verste i allerede tvilsomme typer. 
Resultatet blir imidlertid langt mindre medrivende enn i Tarantinos og Ritchies filmer. 
Det er det flere grunner til: 

All handlingen foregår i et avgrenset område, hvor det som i all hovedsak skjer, er at forholdsvis lite treffsikre folk skyter på hverandre. 
Det blir ganske uengasjerende i lengden. 

Og til tross for at det er mange ganske stilige figurer her, er de ikke sære nok til å gjøre noe varig inntrykk. 
Den overfladiske tilnærmingen gjør det også vanskelig å bli spesielt interessert i noen av dem. 
Det blir til slutt sånn at man håper at noen av de mange kulene snart skal treffe skikkelig, så man kan komme seg videre med dagen. 
",0
"Fornøyelig, politisk ukorrekt harry-komedie
«ChiPs» byr på en del fornøyelige øyeblikk, langt, langt ute i tullball-land. 

Action / Komedie Skuespillere: 
Michael Peña, Dax Shepard, Jessica McNamee, Adam Brody Regi: Dax Shepard USA, 2016 Lengde: 
1 t. 40 min. 
Aldersgrense: 
12 år 

Denne filmen er en slags revitalisering av en amerikansk tv-serie som hadde sin storhetstid på 70- og 80-tallet, og det er kanskje derfor det er så lett å få assosiasjoner til diverse knakende festlige actionkomedier om representanter fra lovens lange arm fra samme periode. 
«Chips» følger nemlig formelen til punkt og prikke: 

To umake politifolk blir satt til å jobbe sammen, i dette tilfellet en erfaren playboy og en tulling rett fra politiskolen. 
De får selvsagt en håpløs start på samarbeidet, men etter hvert som de blir kjent, vokser det fram et slags kameratskap, godt krydret med sleivete bemerkninger, gjensidige fornærmelser og en og annen halvdyp samtale. 
Det er imidlertid problemer innad i etaten, og våre helter får jobben med å finne ut hvem de korrupte kollegene er. 

Det dumme er at vi som ser på, allerede vet dette. 
Dermed er det lille som er igjen av overraskelsesmomenter knyttet til når og hvordan de skyldige blir avslørt, og ikke hvem de er. 
Det gjør historien mange hakk tammere enn den hadde trengt å være. 

Det er ikke dermed sagt at det er noen mangel på elleville bil- og motorsykkeljakter, fargerike slåsskamper og overdrevne eksplosjoner. 
Vi får også rikelig med plump humor. 
Den vil muligens ikke appellere til de som ikke synes at homofobi og mannsjåvinisme er noe å le av, men som vi andre kan fnise over mens vi gjemmer oss bak setet foran. 
Det er så harry at man nesten ikke kan unngå å bli glad på den gode guilty pleasure-måten. 

Det er i stor grad hovedrolleinnehaverne Michael Peña og Dax Shepard (sistnevnte har også skrevet og regissert filmen) som gjør «Chips» til noe litt mer enn en forglemmelig tidtrøyte. 
De er, til tross for alle sine graverende feil og mangler, lette å like og med tilstrekkelig mye komisk talent til at den elleville historien fungerer på sitt vis. 
",1
"Fjols i rommet
«Life» har ingen overraskende vrier, men byr på helt grei romvesen-action i klassisk skrekkfilm-innpakning. 

Skuespillere: Ryan Reynolds, Rebecca Ferguson, Jake Gyllenhaal, Hiroyuki Sanada Regi: 
Daniel Espinosa USA, 2017 Lengde: 
1 t. 43 min. 
Aldersgrense: 
15 år 

Denne filmen har du sett før, i flere ulike innpakninger: 
Et lite team flotte astronauter finner liv i rommet, men oppdager for sent at dette livet ikke har noen som helst planer om fredelig sameksistens. 

I akkurat denne varianten dukker en liten celle opp i en jordprøv fra Mars. 
Etter å ha studert denne i mikroskop og fastslått at den beveger seg, begynner moroa: 
Organismen reagerer på stimulans utenfra og vokser seg gradvis større. 
På landjorden feires oppdagelsen behørig, de staute astronautene er nærmest for rockestjerner å regne, men det tar ikke lange stunden før ting begynner å rakne. 

Dette skyldes i stor grad menneskelig godtroenhet kombinert med ubegripelige rutinesvikt, samt en viss grad av idiotisk cowboy-oppførsel som framstår som fullstendig urealistisk i det ellers så strengt styrte miljøet. 

Regissør Daniel Espinosa bruker kyndig elementer fra skrekkfilmsjangeren, både gjennom musikkbruk, skremmeeffekter og den klaustrofobiske oppbyggingen mot det uunngåelige. 
Han makter også å utstyre enkelte av rollefigurene med relevante bakgrunnshistorier, og gir sånn sett den forholdsvis tynne historien litt mer kjøtt på beinet. 

Som forutsigbar scifi-thriller er dette godt håndverk. 
Det angripende romvesenet ser fryktelig nifst og ekkelt ut, og stemningen er akkurat så mørk og stressende som den bør være når man er fanget i en flyvende farkost sammen med et livsfarlig beist. 

En del klønete dialog trekker imidlertid ned totalinntrykket. 
Det blir vel mange replikkvekslinger som ikke er egnet til annet enn å understreke det åpenbare, slik at enkelte scener fint kunne vært plassert inn i en sjangerparodi. 
Der kunne man også hensatt en del av den mest dramatiske musikken. 

Det verste er likevel den totale mangelen på originalitet og fintfølelse. 
Der klassikeren «Alien» gradvis bygget opp den nifse stemningen uten å vise spesielt mye, plumper «Life» uti med begge beina. 
Dermed er sjokkeffekten oppbrukt altfor tidlig, slik at siste halvdel av filmen blir mer utmattelseskamp enn noe annet. 
",1
"Kjempefilm om en rørende kjempe
«Kjempen» er et styggvakkert, hjerteskjærende og morsomt eventyr om en som er så annerledes at han er en trussel. 

Kjempen 

Originaltittel: 
Jätten. 
Sjanger: 
Drama. 
Nasjonalitet: 
Sverige 2016. 
Regi og manus: 
Johannes Nyholm. 
Skuespillere: Christian Andrén, Johan Kylén, Anna Bjelkerud, Linda Faith. 
Musikk: 
Björn Olsson. 
Lengde: 
1 time 30 min. Aldersgrense: 9 år. 

«Kjempen» er en sensasjon, skapt for å få oss til å føle. 
Mye. 
Gjennom et herlig, originalt manus om svensk hverdagsrealisme i fantasypakke. 
En magisk formkrysning mellom dokumentarisk og eventyrlig. 
Og - ikke minst - en helt utrolig rolleprestasjon av skuespilleramatør og funksjonshemmede Christian Andrén som den uforglemmelige Richard. 

Richard, ja. 
30 år gammel autist og kraftig deformert, og tatt fra sin psykisk syke mor som liten. 
Når du likner både på Elefantmannen og Karlsson på taket, og er nesten uten språk, sier det seg selv at livet ikke er enkelt. 

Trampende kjempe 

Richards mamma har det heller ikke lett, fanget i forsøplet blokkleilighet med sin angst. 
Men begge har funnet tilfredshet. 
Richard er lidenskapelig boule-spiller. 
Mammaen har sin papegøye og sitt trekkspill. 
De kjipe hindringene de støter på, kommer fra omverdenen. 

Midt i denne grå hverdagsrealismen, puster og tramper en kjempe seg over vakkert og fargesprakende svensk landskap. 
På vei mot byen. 
Kjempen ser det store bildet. 
Og utstråler en vanvittig styrke. 

Spillefilmdebutant Johannes Nyholm har tidligere vakt oppsikt med et par prisbelønte kortfilmer. 
Det han har fått til, vitner om en filmskaper med både ekstraordinært talent og mot til å kjempe for visjonen sin i alle ledd. 
Her er ingen billige snarveier, til og med sminke og musikk er i verdensklasse. 

Fengende mysterium 

«Kjempen» er egentlig litt av et mysterium. 
Den vil fenge både til barn og voksne, men på forskjellige måter. 
Og historien er gjenkjennelig og utrolig på en gang. 

La gå at de snille er bare eiegode og de dumme er så dumme at de er onde. 
At konfliktene er litt søkte. 
Og at tilfeldighetene er - magiske. 
Sånn er det i eventyrenes verden. 

Kjempen» byr på masse smil gjennom tårer, og er en rørende hyllest til dem som på grunn av sin annerledeshet må leve på utsiden av samfunnet. 
Og også en anerkjennelse til den kampen det er å gjøre det beste ut av det man har. 

Også på kino: 
",1
"Du vil aldri ta en lykkepille igjen
«Dødsårsak: 
Ukjent» tegner et skremmende bilde av en pillråtten, global legemiddelindustri. 
For skremmende. 
Og altfor unyansert. 

Dødsårsak: 
Ukjent 

Sjanger: 
Dokumentar. 
Nasjonalitet: 
Norge 2017. 
Regi: 
Anniken Hoel. 
Manus: 
Anniken Hoel og Andrew Grant. 
Lengde: 
1 time 28 min. 
Aldersgrense: 12 år. 

Det er lett å kjenne sympati for den innsatsen regissør Anniken Hoel har lagt ned i dokumentarfilmen «Dødsårsak: ukjent» gjennom ti år. 
Det er også lett å forstå drivkraften. 
For i 2005 døde hennes søster Renate plutselig, 35 år gammel. 
Dødsårsak: ukjent. 

Renate var psykiatrisk pasient, og var medisinert med en cocktail av antipsykotiske medisiner. 
Hun døde under ett av mange opphold på en institusjon. 
Hvordan kan slikt skje med et ungt og fysisk friskt menneske? 
Hoel vil ha svar. 

Det første hun gjør er å gå gjennom medisinene søsteren gikk på. 
I en av pakningene finner hun, under listen over mulige bivirkninger»: 
«plutselig død». 
Dermed starter en kronglete ferd, som tar henne med til de innerste gemakkene til legemiddelindustrien i USA og EU. 
Langt, langt vekk både fra Renates grav og mystiske død. 
Og fra antipsykosemedisin spesielt. 

Kynisk og manipulerende 

Hoel tegner et veldig skremmende bilde av en kynisk og korrupsjonsømfintlig legemiddelindustri der «alle» er med på et komplott for tjene mest mulig penger. 
Ikke nødvendigvis dokumentert, men sannsynliggjort og såpass troverdig at det ikke bare kan avskrives som en konspirasjonsteori. 
Det meste her er heller ikke nytt, men Hoel har samlet tilgjengelig informasjon på effektivt vis. 

Hoels påstand er at legemiddelprodusentene styrer og manipulerer alt: forskningen, testingen, godkjenningen av medisinene, diagnoseutviklingen i samfunnet, de medisinske tidsskriftene, de reseptskrivende legene. 
Mentale pasienters liv er ingenting verd. 
Og den egentlige testingen av medisinen finner sted når medisinene faktisk tas. 
Vi er alle prøvekaniner, og noen må betale med livet. 

Farlig mistro 

Sterke påstander, egnet til å skape sterk redsel og mistro. 
Var det intensjonen? 
Mistroen er farlig, og den burde vært nyansert mye, mye bedre enn her. 
Ikke minst gjennom å vise alternative løsninger. 
Men de er dessverre fraværende. 

Hoel har mange kilder, men mange sier omtrent det samme. 
Hvor er konfrontasjonen av den norske, manipulerte, reseptskrivende legen? 
Hvor er forklaringen på at en medisin som åpent har «plutselig død» som bivirkning ikke er fjernet fra markedet? 
Hva ville alternativet vært for Renate? 
Det hjelper ikke at Hoel tar opp på flere interessante problemstillinger, for eksempel diagnoseterskelen i psykiatrien. 
Hun har gapt over for mye, og havnet på villspor. 

Følelsesklisjeer 

For hvor ble det egentlig av Renate og hennes dødsårsak? 
I form har Hoel ikke lykkes i å lage et samspill mellom de nære, menneskelige møtene og de mer påstand- og faktabaserte delene fra USA og EU. 
Vi får aldri riktig del i Renates historie, den hjemlige delen handler mest om filmskaperens følelser. 
Når den personlige historien er full av følelsesklisjeer som piano i moll, tente lys på graven, nærbilder av sorgfulle fjes og forknytte hender, blir kontrasten for stor og unaturlig til den dokumentblaende, telefonsnakkende og talltunge «internasjonale» delen. 

Med rulleteksten kommer advarselen: 
Man frarådes å slutte plutselig med medisin. 
Det bør bare gjøres i samråd med lege. 

I samråd med lege?! 
Er ikke de bare ignorante nikkedukker for legemiddelindustrien da? 
Advarselen er selvsagt helt på sin plass. 
Og filmskaperen får ryggen fri. 
Akkurat slik legemiddelindustrien, tragisk nok, får det når de åpent lister opp mulige bivirkninger på legemiddelpakningene sine. 

Aktuelt på kino: 
",0
"Stillestående, kjedelig oppvekstskildring
«Moderne kvinner» gir et ufokusert og lite engasjerende blikk på en ung manns ungdomstid på 70-tallet. 

Skuespillere: 
Elle Fanning, Billy Crudup, Annette Bening, Greta Gerwig,Alia Shawkat Regi: 
Mike Mills USA, 2016 Lengde: 
1 t. 59 min. 
Aldersgrense: 
Tillatt for alle 

Dette er en av de filmene hvor det jabbes og jabbes uten at man noensinne kommer til poenget, og det er kanskje det som er meningen. 
I sentrum av handlingen finner vi den godt voksne kvinnen Dorothea (Annette Bening) og hennes unge sønn Jamie (Lucas Jade Zuman). 
De to lever i en slags Tilsammans-symbiose med leieboere, Jamies sure venninne Julie (Elle Fanning) og diverse andre som kommer og går ettersom Dorothea tydeligvis er voldsomt ivrig etter å omgi seg meg unge mennesker hun ikke nødvendigvis kjenner. 

Filmen utforsker hvordan de tre kvinnene som er mest sentrale i Jamies liv påvirker ham på hver sin måte, og får samtidig sagt noe om tidsperioden handlingen er satt til (det fargerike 70-tallet). 
Vi får også se på smertelig nært hold hvor vanskelig Dorothea synes det er å takle at gutten hennes er i ferd med å bli voksen, med alt det fører med seg. 
Gjennom å være så oppslukt av sønnen, unnlater hun å ta tak i sin egen ensomhet, men fyller i stedet rommene med folk, kjente som ukjente. 
Dessverre er handlingskurven såpass flatklemt at man raskt faller ned i en tyngende og ganske kjedelig monotoni. 

Når rulleteksten endelig dukker opp etter to tilsynelatende uendelige timer, er jeg fortsatt ikke helt sikker på hva filmen egentlig handlet om, annet enn mer eller mindre filosofiske samtaler med utgangspunkt i hovedpersonenes velstuderte navler. 
",0
"Solid om Boston-bombene
FILMANMELDESE: 
Filmen om Boston-bombene er solid og god, men var det nødvendig å dikte op en ekstra helt? 

Drama/thriller, med Mark Wahlberg, Michelle Monaghan, Melissa Benoist, Regi: 
Peter Berg, 2 t. 13 min, 15 år 

Filmer om nasjonale traumer er vanskelig, noe vi selv snart skal få kjenne når 22. juli-filmen(e) kommer. 
De vil komme. 
Ingrediensene vil ganske sikkert slåss. 
Sorgen, ondskapen, heltene, hverdagen, jakten, hatet og kjærligheten. 

I 2013 plasserte brødrene Dzhokhar og Tamerlan Tsarnaev to hjemmelaga bomber ved innspurten av Boston Maraton. 
Hendelsene ble det største amerikanske terrortraumet siden 9/11. 
""Patriot´s Day"" skildrer opptakten, hendelsene og historien til politifolk, ofre, FBI-agenter og andre virkelige personer i timene før og etter bombene. 
Alt dette kretser rundt den fiktive historien til politisersjant Tommy Saunders, spilt av Mark Wahlberg. 
Vår hovedperson er kanskje et nødvendig filmdramatisk grep, og Wahlberg gjør seg ikke bort som lett plaga politimann. 
Han tilfører filmen frihet til litt overlessa ""vinne med kjærlighet""-monologer, litt patriotisk jaktinstinkt og en kar som binder fortellingen sammen. 
Samtidig er han unødvendig, for det er nok dramatikk fra før. 
Byen er den egentlige helten her. 
Bombebrødrene er godt framstilt. 
Eldstemann som kynisk og manipulerende, yngstemann som opprinnelig haleheng som blir mørkere etter hvert. 

Oppsangen til elendigheten er fragmentert og en anelse rotete, selv om trådene samles etter hvert. 
Vi vet hva som skjer fram til det smeller. 
Fra midten og ut er denne filmen virkelig god. 
Den nevnte jakten, trådene som samles fra 5-6 parallelle historier og ikke minst det avsluttende fortellergrepet. 

Regissør Peter Berg tilbyr både dramaet, både i Wahlbergs oppdikta plass og i faktiske hendelser, ikke minst i jakten på de to brødrene. 
Han legger også et svært ""vi står sammen""-plaster, dette ""vi er sterkere nå enn før""-refrenget som ikke er uproblematisk. 
Det er verdig, respektfullt og fint, men ""Patriot's Day"" pløyer ikke særlig dypt i smerten eller i raseriet, selv om dem amerikanske ""pay back""-etoset dominerer slutten. 
Som sagt, ekte traumefilmer er vanskelig. 
",1
"Watson er den perfekte Disney-heltinne
«Skjønnheten og udyret» treffer blink både som eventyr og som musikal. 

Skjønnheten og udyret 

Eventyr / Familiefilm Skuespillere: 
Emma Watson, Ewan McGregor, Luke Evans, Dan Stevens, Emma Thompson, Josh Gad, Kevin Kline Regi: 
Bill Condon USA, 2017 Lengde: 
2 t. 9 min. 
Aldersgrense: 9 år 

Noen ganger skal man bare la fornuften få en liten pause og ikke reflektere så mye over at «Skjønnheten og udyret» muligens skildrer en kidnapping og et medfølgende Stockholm-syndrom. 

Uten å kunne påstå at jeg husker hver minste detalj fra Disneys tegnefilmversjon av denne historien, er det nok innenfor å si at de holder seg tett til det opprinnelige visuelle uttrykket og til historien selv. 
Selv om det har oppstått en del skriverier om at en av bifigurene tydeligvis har en undertrykt homofil legning (dette blir «avslørt» helt i slutten, i et tiendelssekunds klipp av to menn som danser sammen), er dette tradisjonelt så det holder, både som eventyr og som musikal. 
Og har man funnet en god formel er det ikke nødvendigvis noe poeng i å endre den. 

Sang og dans 

Det kan virke som om regissør Bill Condon (som tidligere har laget bl.a. «Chicago» og «Dreamgirls») igjen har omfavnet den fargesprakende musikalsjangeren for alt den er verd. 
Han går heller ikke av veien for å levere et og annet nikk til gamle sjangerklassikere, som når hovedpersonen Belle (Emma Watson) bare må løpe til fjells mens hun synger og svinger seg rundt. 

Men mørket senker seg, bokstavelig talt, før sangen er omme. 
I mørket forsøker Belles far (Kevin Kline) å finne veien hjem fra markedet gjennom det som viser seg å være en forhekset skog hvor det snør midt om sommeren. 
Der finner han et mystisk slott, tilsynelatende ubefolket, men likevel underlig levende. 
Etter å ha forsøkt å plukke en blomst i hagen, blir han tatt til fange av et hårete uhyre, mens hesten stikker hjem for å varsle datteren, som i neste sving tar farens plass som husfange i det mørke, nifse slottet. 

Forhekset nips 

Her styres husholdningen av bestikk, servise, klokker, skap og diverse nips, gjenstander som tidligere var mennesker, men som i likhet med udyret selv er blitt forhekset på grunn av sistnevntes dårlige oppførsel i ungdommen. 
I det som i utgangspunktet er en ganske mørk historie, er det disse som bringer det meste av humor og farger inn i eventyret. 
Dette skyldes like deler god musikk, gode vokalister, gode skuespillere og gode spesialeffekter. 
Det er litt av et stjernelag Condon har fått med seg. 
Her får vi se (vel, først og fremst høre, men likevel) Emma Thompson som tekanne, Ewan McGregor som lysestake med kraftig fransk aksent og Ian McKellen som klokke, for å nevne noen. 

Luke Evans er på sin side helt strålende i rollen som den selvoppslukte drittsekken Gaston, en type alle jentene i landsbyen er forelsket i, bortsett fra Belle, som han selvsagt har lagt sin elsk på. 
Han er en klassisk tegneserieskurk, uten noen form for formildende trekk, noe som passer utmerket i denne sammenhengen. 

Vellykket Watson 

Emma Watson sto selvsagt i fare for å bli hengende fast i sin berømte rolle som Harry Potter-sidekick Hermione Granger i all evighet, og spesielt derfor er det en fryd å se hvordan hun har gått inn i rollen som en annen bokorm, den vakre, hjelpsomme og kloke Belle. 
Watson har gitt henne et passe sterkt nesebein, men styrer trygt klar av den litt biske stilen man kanskje kunne henfalle til når man spiller en smart, ung kvinne som plutselig blir sperret inne i et forhekset slott. 
I stedet framstår hun som den naturlige skjønnheten som har det som skal til for å redde det ulykkelige udyret fra sin selvpåførte elendighet. 

«Skjønnheten og udyret» er for karikert til å kunne lodde spesielt dypt, og den er ganske gjerrig med det som måtte være av stoff til ettertanke. 
Og selv om hele konseptet egentlig er en eneste lang moralisering over at det er det indre som teller, er det ingen tydelig hevede pekefingre å spore. 
I stedet byr Condon på to timer med spektakulær, velklingende og passe morsom underholdning. 
Det gjør han på en så gjennomført måte at det er vanskelig å ikke la seg imponere. 
",1
"Ape i solnedgang
«Kong: Skull Island» er en eneste lang kavalkade av overtydelig tullballaction uten noen form for dybde eller eleganse. 

Kong: 
Skull Island 

Action / Eventyr Med: 
Tom Hiddleston, Brie Larson, Samuel L. Jackson, John Goodman, John C. Reilly Regi: 
Jordan Vogt-Roberts USA, 2017 Lengde: 
1 t. 58 min. 
Aldersgrense: 
12 år 

Historien om den gigantiske apen King Kong er fortalt utallige ganger siden han dukket opp for første gang i filmen med samme navn i 1933. 
Sist vi så ham på det store lerretet var i Peter Jacksons nydelige, lange film fra 2005. 
Det er dessverre lite med «Kong: Skull Island» som når Jacksons vakre skildring av den plagede apen til knærne. 

Etter en kort åpningscene fra slutten av annen verdenskrig, hopper vi fram til slutten av Vietnam-krigen. 
Et kompani amerikanske soldater som venter på å få reise hjem, blir sendt ut på et siste oppdrag: 
De skal ledsage en gruppe forskere som sammen med en krigsfotograf (Brie Larson) og en slags superstifinner/-soldat (Tom Hiddleston) ønsker å undersøke noen tilsynelatende ubebodde øyer. 
Det egentlige målet med ekspedisjonen kommer ikke for en dag før katastrofen er et faktum. 

Overtydelig 

Jordan Vogt-Roberts film snakker med store bokstaver og hever en tydelig pekefinger mot menneskers hang til å ødelegge naturen og de ulike økosystemenes sømløse samspill. 
På den vakre øya skjuler det seg nemlig langt flere skremmende skapninger enn King Kong, monstre som alle med vettet i behold burde latt være helt i fred. 
Vel, mennesker har som kjent en tendens til å tulle ting til, og gjengen i denne historien representerer ikke noe unntak. 

Visuelt låner filmen skamløst fra klassikeren «Apokalypse nå», med sine flotte naturbilder kombinert med mørke kamphelikoptre foran en blodrød sol. 
Og før vi vet ordet av det tårner den gigantiske apen der, i solnedgangen, som en parodi på en klisjé. 
Mystikken som kunne ha omkranset dette imponerende dyret får ikke engang sjanse til å nærme seg før den blir druknet i kaskader av kræsjboombang-scener som er rike på imponerende dataanimasjoner, men tilsvarende fattige på følelse og nerve. 
Den forvirrede apen blir redusert til en kjempebajas hvis eneste funksjon er å gjøre verden noen helikoptre fattigere. 

Trassig 

Så vaser den tallrike gjengen med mer eller mindre tydelige bipersoner gjennom jungelen. 
De fleste av dem har forståelig nok et ønske om å komme seg bort derfra fortere enn svint, mange etterlyser gjentatte ganger en debriefing, mens oberstløytnanten Preston Paccard (Samuel Jackson), som leder de gjenlevende soldatene, insisterer på å hevne seg på King Kong. 
Det viser seg snart at apen egentlig er snill og sørger for å holde de virkelig farlige dyrene i sjakk, men Paccard er trassig som en småunge og vil ikke høre på det øret, og så har vi det gående. 

De stadige angrepene fra mennesker som burde visst bedre gir oss lite fred til å bli kjent med King Kong selv, så han blir dessverre aldri annet enn en kjempestor, bevegelig actionfigur som brøler og dunker seg på brystet. 
Der hvor andre regissører har skapt en ulykkelig og umulig kjærlighetshistorie, nøyer Vogt-Roberts seg med å la Kong plukke opp filmens kvinnelige heltinne når hun faller i vannet, og understreker dermed grunnheten som er filmens faste følgesvenn. 

Bra action 

Som tullballaction er dette god knall. 
De spektakulære scenene avløser hverandre i forrykende tempo, og de ulike monstrene som kappes om å gjøre det utrivelig for våre helter, er imponerende laget. 
Vi får også rikelig med det som antakelig skal være morsomme onelinere, men det er stort sett bare den noe forvirrede eneboerskikkelsen Hank Marlow (John C. Reilly) som klarer å lage noen komiske pustehull i denne handlingsmettede actionkavalkaden. 
Tom Hiddleston og Samuel Jackson på sin side, har blitt utstyrt med et manus som aldri lar dem briljere slik vi vet de kan. 
Det føles rett og slett ganske bortkastet. 
",0
"Film:Søte Ylva reiser til det høye nord 

Koselig og søtt om barn som skjærer torsketunger i Vesterålen. 

Tungeskjærerne. 

Sjanger: 
Dokumentar / Familiefilm / Komedie. 
Med: 
Ylva Melkeraaen Lundell, Tobias Evensen med flere. 
Regi: Solveig Melkeraaen. 
Norge 2017. 
Lengde: 
1 t. 22 min. 
Aldersgrense: 
Tillatt for alle. 

""Tungeskjærerne"" handler om Ylva, 9 år, som reiser til besteforeldrene i Øksnes i Vesterålen. 

- I Oslo, der jeg bor, finnes det ikke jobber for barn, forklarer Ylva. 

Men i torskekommuner som Øksnes jobber barn med å skjære torsketunger fra de er fem år. 
Det er godt betalt (""Fesk lukte ikke vondt, det lukte penga!""). 
Ylvas venn Tobias (11) tjener nok til at han kan kjøpe seg en flott båt til 50.000 kroner. 
Han kan skjære 43 kilo torsketunger på en dag, mer enn han veier selv. 

Ylva syns først at tungeskjæring er ekkelt, og så får hun det ikke til. 
Men etter en liten grinekrise får hun teken, og tjener selv nok til å kjøpe kanin. 

Tungeskjæringen er en tradisjon som fortsatt er viktig. 
Kommunestyret i Øksnes har bestemt at barna får fri fra skolen for å skjære tunger. 

Regissør Solveig Melkeraaen har tidligere laget dokumentar om seg selv: 
""Flink pike"" fikk gode kritikker. 
Melkeraaen ble innlagt på akuttpsykiatrisk med diagnosen alvorlig depresjon. 
Elektrosjokk ble redningen. 

LES OM SOLVEIG MELKERAAENS FORRIGE FILM: 

""Tungeskjærerne"" er også en meget personlig film. 
For Ylva Melkeraaen Lundell er Solveigs niese. 
Ylva er kjempesøt, sjarmerende og naturlig foran kamera. 
Det er absolutt verd å lage en dokumentar om henne. 
Men filmen lider lav mangel på konflikt og framdrift. 

Både Ylva og Tobias er skilsmissebarn, og det blir et sidetema. 
Hvordan takler de to å ha mor og far på hver sin kant? 
Er det greit at foreldrene får nye kjærester? 
Og så videre. 

Regissør Melkeraaen har ikke så veldig mange gode ideer utenom å vise sin niese i all sin sjarm. 
En slags musikkvideo der alle på fiskemottaket danser til ""Æ e' nordlending æ!"" blir et slags høydepunkt. 

Jeg tror jenter og gutter i den rette alderen vil kose seg. 
Men for en semigretten 49–åring ble filmen for lang og ufokusert. 

LES ANMELDELSER AV UKAS NYE FILMER: 
",0
"Velspilt og viktig påminnelse
«Sameblod» gir en ubehagelig påminnelse om hvordan samene ble behandlet i vår ganske nære fortid. 

Drama. 
Med: 
Lene Cecilia Sparrok, Mia Erika Sparrok, Maj Doris Rimpi, Julius Fleischanderl, Olle Sarri, Hanna Alström, Malin Crépin, Andreas Kundler, Ylva Gustafsson. 
Regi: 
Amanda Kernell Sverige, 2016 Lengde: 1 t. 50 min. 
Aldersgrense: 9 år 

Gjennom et langt tilbakeblikk forteller «Sameblod» historien til den eldre kvinnen Christina (Maj Doris Rimpi), eller Elle Marja, som hun egentlig heter. 
Når søsteren dør, møter hun igjen sin samiske slekt og en verden hun vendte ryggen til tidlig i ungdomstiden. 

Regissør Amanda Kernell forteller historien gjennom øynene til den unge Elle Marja, strålende spilt av Lene Cecilie Sparrok. 
Sammen med lillesøsteren blir hun sendt på svensk internatskole sammen med andre samiske barn. 
Elle Marja omfavner det hun lærer for alt det er verd, og det blir snart tydelig at hun ønsker å utdanne seg, flytte bort og ikke lenger være «et sirkusdyr», som hun selv formulerer det. 
Det viser seg imidlertid snart at dette er umulig. 
Hennes alvorlige lærerinne forklarer henne i ganske tydelige ordelag at hun tilhører et mindreverdig folkeslag som ikke vil være i stand til å ta del i det svenske samfunnet. 

Filmens handling foregår hovedsakelig på 1930-tallet, hvor de rasebiologiske teoriene blomstret, og hvor de samiske barna ble utsatt for stadige ydmykelser og vold. 
Kernell formidler dette på en direkte og ofte smertefull måte, men hun illustrerer også hvordan holdningene hos datidens oppvoksende generasjon heldigvis er i ferd med å endre seg til det bedre. 
Elle Marja framstilles da heller ikke utelukkende som et offer, men vel så mye som en tøff ungdom som nekter å finne seg i at den framtiden hun har fått tildelt, er den hun må slå seg til ro med. 

Melankolien er påtrengende gjennom hele filmen, og det skaper også en monotoni som blir en smule utmattende i lengden. 
Men både temaet og Sparroks sterke prestasjon gjør at «Sameblod» er vel verd å bruke noen timer på. 
",1
"Et familieselskap å blø for
«Det er bare verdens undergang» er en både vesentlig, velspilt og vakker film. 
Men den er også utmattende og nesten uutholdelig irriterende. 

Det er bare verdens undergang 

Originaltittel: 
Juste la fin du monde. 
Sjanger: 
Drama. 
Nasjonalitet: Canada 2016. 
Språk: 
Fransk. 
Regi og manus: 
Xavier Dolan. 
Skuespillere: Léa Seydoux, Marion Cotillard, Vincent Cassel, Gaspard Ulliel. 
Lengde: 
1 time 40 min. 
Aldersgrense: 9 år. 

Familiemiddager, altså. 
Gjelder ikke vanlige regler for sosial omgang da? 
Ikke i familien til den 34 år gamle forfatteren Louis (Gaspard Ulliel). 
Der skriker, beskylder, kritiserer, avbryter og håner familiemedlemmene hverandre konstant. 

Louis er altså vei hjem til småbyen han vokste opp i etter 12 år. 
Han gleder seg ikke. 
For formålet er å fortelle familien at han snart skal dø. 

Scenen der Louis observerer gamle, kjente veier fra taxibaksetet på turen fra flyplassen, kryssklippet med den febrilske forventningen hos de der hjemme som steller i stand selskap for Louis, er bare betagende. 
Men når Louis entrer huset, er det slutt på idyllen. 

Besettende dilemma 

For alle vil ha sin egen store bit av Louis. 
Forventningene til besøket er bare for store. 
Og etter hvert aner man vagt både hvorfor Louis har flyktet fra familien. 
Og hvorfor søsknene er så bitre på ham. 

Og midt oppi dette sterke, svært godt spilte, men utrolig slitsomme kammerdramaet, prøver den fåmælte Louis desperat å finne det rette øyeblikket til å fortelle om døden. 
Det er dette dilemmaet som gjør at man holder ut bråket, og som driver dramaet besettende framover. 

Filmen er basert på et teaterstykke, og det merkes særlig på dialoguttrykket. 
Forknytte, halvkvedede viser kombinert med voldsomme, utagerende følelsesutbrudd, gir tidvis en uimotståelig trang til bare å reise seg og gå. 
Man må altså lide litt for «Det er bare verdens undergang». 
Men det er verd det. 

Ungt stortalent 

Canadiske Xavier Dolan, som blant annet har sensasjonsfilmen «Mamma» (2014) og musikkvideoen til Adeles «Hello» på cv-en, har ennå ikke fylt 28 år. 
Og viser med «Det er bare verdens undergang», som vant juryens Grand Prix i Cannes i fjor, at han er et modig stortalent å regne med videre. 

Andre kinopremierer denne uken: 
",1
"Gå derfor ut og bli torturert hver halvtime
FILMANMELDELSE: 
Martin Scorseses japanske misjonsdrøm er en flott og tidivis dørgende kjedelig martyrvandring. 

SILENCE, drama, 2t 40 min, 15 år, USA, regi: 
Martin Scorsese, med: 
Andrew Garfield, Liam Neeson, Adam Driver, Tadanobu Asano, Ciaran Hinds, Yosuke Kubozuka, 

Dette skal være filmen Martin Scorsese har drømt om å lage siden 1966. 
Ja vel. 

Rodrigues (Andrew Garfield) og Garupe (Adam Driver) er djupt overbevist om at de med skriften i hånd kan reise til Japan og redde pionermisjonær og åndelige far, Ferreira (Liam Neeson). 
Etter år med pinsler, tortur og kristenforfølgelse har han - etter sigende - trampet på Jesus-bildet, fått seg kone og barn og lever et svært lite jesuittisk sushi-liv i Japan. 
Dette skjer i 16-ett eller annet. 

Proppfulle av tro, overbevisning og stiv dialog på knote-engelsk-portugisisk er de to prestene klare til å kjempe det godes kamp, selv om det innebærer å bli plaget. 
Og det blir de. 
Scorsese sparer ikke på torturscenene. 
Takk og pris for det, for ellers hadde det blitt en film som gikk fra mann japanvandrer via opplesning av stivt brev til mann kjadrer med Gud til mer vandring og sånn går nu dagan. 

Korsfest dem 

Det er lett å se Scorseses intensjon. 
Han vil snakke om tro og tvil, kultur- og religionsklæsj og i hvilken grad «vi» er åpne for «dem». 
Vel, Japan er, med unntak av en samling forkomne paradissøkende bønder, ikke interessert i noe disippelskap overhodet. 
Det harmonerer dårlig med naturen og politikken. 
Korsfest dem - og bli kvitt driden. 
Cirka hver halvtime er det tortur. 
De scenene vil dele menighetsrådet på Stokka som Rødehavet: 
De som synes det er «fælt, men sterkt, for det va jo sånn det va» og de som synes det er noe graps. 
Hedninger som bare liker film vil få testa sin episk-film-kondisjon mens de fryder seg over detaljene. 

Filmen er, for de de interesserte skriftlærde, full av litt for åpenbare bibelparalleller. 
Tre mann på korset er med. 
Her er en flott Judas i Kichijiro (Yōsuke Kubozuka) som kommer inn og svikter folk hver halvtime for...300 sølvpenger. 
De japanske fariseere og skriftlærde i inkvisisjonen gjør forresten et mye bedre inntrykk på skjermen, når postkortavstanden fjernes, enn våre desillusjonerte europeiske venner. 
Andrew Garfield er hentet inn fra Spider Man-filmene fordi han ligner på Glansbilde-Jesus, noe Scorsese naturligvis spiller tungt på. 
Adam Driver, som er den mest spennende typen, kokes dessverre litt bort i kålen. 
De japanske skuespillerne herjer tidvis med de amerikanske. 

Antitese 

Fortellingen tar seg kraftig opp når inkvisisjonen plutselig blir folk og ikke en fjern trussel om et skarpt notat. 
Da får vår portugisiske Jesus endelig noen å forholde seg til som ikke er A) vettaskremte, B) Gud eller C) prestekompis. 
Det svinger litt når senioravdelingen av den japanske inkvisisjonen på snedig vis, ispedd halvtimestorturen, skal avluse presten. 

Liam Neeson er forresten en parentes i starten og et semikolon i slutten. 
Bortkasta, men pent på plakaten. 

Det er en flott film, men også en tidvis dørgende kjedelig og selvhøytidelig film. 
Til og med torturgrapset er flott filma med et dramatisk Japan som bakteppe. 
Men det hjelper bare litt. 
Den episke misjonsfortellingen forteller egentlig ikke så mye mer enn at folk mener de sjøl har rett og at hvis du henger dem opp ned lenge nok er det ubehagelig. 
Dessuten er det bedre å være rik enn fattig. 
Det kan du lese i Jærbladet. 

Kanskje trengte Scorsese en antitese til «The Wolf of Wall Street», men denne stille og pinefulle ferden mot religiøst nederlag i Japan er virkelig ikke det helt store. 

Andre kinopremierer denne uken: 
",0
"Et ukvinnelig voldtektsoffer
Michèle er voldtektsofferet som ikke er et offer, kvinnen som bryter kvinnenormene. 
Isabelle Huppert har aldri vært bedre, og burde fått Oscar-en. 

Elle 

Sjanger: Drama/thriller. 
Nasjonalitet: Belgia/Frankrike/Tyskland 2016. 
Regi: Paul Verhoeven. 
Manus: 
David Birke. 
Skuespillere: 
Isabelle Huppert, Virginie Efira, Christian Berkel, Laurent Lafitte, Alice Isaaz, Anne Consigny, Vimala Pons, Jonas Bloquet. 
m.fl. Lengde: 
2 timer 10 min. Aldersgrense: 15 år. 

Michèle blir overfalt, banket opp og voldtatt av en maskert inntrenger. 
Etterpå rydder hun opp, tar et bad og later som ingenting. 
Heller ikke når voldtektsmannen igjen tar kontakt, er politiet et tema. 
Michèle vil ordne opp selv. 

Og når hun finner ham, velger hun kattens langdryge lek med musen. 

Provoserende oppførsel 

Det opplagte er å se Michèle som en slags sosiopat. 
Hun lever ikke opp til de sosiale normene om hvordan en kvinne skal reagere og oppføre seg. 
For eksempel når de blir voldtatt. 
Og nettopp derfor vekker hun heller ikke medfølelsen som «riktige» offer møtes med, heller med mistenksomhet. 

Men hvorfor er det så provoserende når mennesker generelt, og kvinner spesielt, reagerer utenfor den sosiale normen? 

Nederlandske Paul Verhoeven har tradisjon for kontroversielle filmer om sterke, men sosialt ukorrekte kvinner, for eksempel «Basic Instinct» og «Showgirls». 
Og franske Isabelle Huppert har framstilt flere slike: 
Rollen i den sjokkerende «Pianolærerinnen» går som et ekko gjennom «Elle». 
Møtet mellom Verhoeven og Huppert er dynamitt, de gjør hverandre formidable i denne studien av en svært uvanlig kvinne. 

Elektrisk uforutsigbarhet 

Etter den skremmende, dramatiske starten, blir voldtekten og hevnen tonet ned. 
Mennesket Michèle overtar: kjølig, småpervers og hensynsløst ærlig. 
Full kontroll. 
Hatet og begjært. 
Hun kan tolkes både i et feministisk og humanistisk perspektiv. 

«Elle» har en elektrisk uforutsigbarhet, som iblandet humor, uhygge og et snodig knippe bipersoner gir en flott film. 
Der Hupperts sterke og troverdige spill er minst halve opplevelsen. 

Andre kinopremierer denne uken: 
",1
"Rørende kickstart for numment hjerte
Å ville, men ikke kunne elske og å ta vare på sitt barn. 
«Hjertestart» skildrer sterkt og rørende hvordan en far desperat forsøker å finne en løsning for seg og sin lille adoptivsønn. 

Hjertestart 

Sjanger: Drama. 
Nasjonalitet: 
Norge 2017. 
Regi: Arild Andresen. 
Manus: 
Hilde Susan Jægtnes, Jorge Camacho, Arild Andresen. 
Skuespillere: 
Kristoffer Joner, Marlon Moreno, Kristoffer Bech, Patricia Castañeda, Marcela Calvajal, Ellen Dorrit Petersen. 
Lengde: 
1 time 42 min. 
Aldersgrense: 9 år. 

Noen må helt ned i det nedrigste mørket for å lete etter lyset. 
Sånn er det med offshorearbeideren Kjetil (Kristoffer Joner) i den sterke filmen «Hjertestart». 

Kjetil mister plutselig sin kone Camilla (Ellen Dorrit Petersen) i en ulykke. 
Tilbake sitter deres seks år gamle adoptivsønn Daniel. 
Et barn Camilla ønsket seg. 
Som hun oppdro og engasjerte seg i mens Kjetil var på turnusjobb. 
Nå oppdager Kjetil at sønnen er en fremmed. 
Og at han heller ikke føler noen kjærlighet for ham. 
Aller helst vil han bare grave seg ned i jobben og glemme alt det vanskelige som venter hjemme. 
Men det kan han jo ikke gjøre. 

Kjetils forhold til Daniel er hjerteløst, og vondt å være vitne til. 
Han orker ikke en gang late som han interesserer seg for sønnen. 
Og lille Daniel, som har mistet sin mamma, merker så alt for godt farens kulde. 
Han reagerer med aggresjon og avvisning, noe som bare forsterker konflikten i det ellers forknytte, nesten ikke-eksisterende forholdet mellom far og sønn. 

Hadde det ikke vært best for dem begge om de skilte lag, kan vi tenke. 
Men heller ikke et adoptivbarn kommer med angrefrist. 
Noe som viser seg ikke å være helt klart for Kjetil. 
Derfor reiser han til Colombia med Daniel. 
Offisielt skal Daniel få oppleve sine røtter. 
Men egentlig ønsker Kjetil å finne Daniels biologiske mor. 
Hvorfor? 
Det er hva som står på spill i «Hjertestart». 

Filmen er innspilt i Stavanger og i Colombia. 
«Halve» Stavanger dukker opp i fine, små biroller, blant andre Vegar Hoel, Nina Ellen Ødegård, Marianne Holter og Helga Guren. 
Men det er likevel Kjetil og Daniels møte med Colombias mennesker og kultur som gjør mest inntrykk. 

At den håpløse pappaen Kjetil er blitt en person vi aldri mister godheten for, uansett hvor kynisk og hjerteløst han ter seg, det skal Kristoffer Joners skjønne, finnyanserte og troverdige spill ha mye av æren for. 

Av alle de glitrende rolleprestasjonene Joner har begått hittil, er Daniels tilkortkomne adoptivpappa kanskje den mest komplekse. 
Joners Kjetil er røff, ufølsom, sorgfull, sårbar, hjelpeløs, sint og likegyldig. 
Både naiv og kynisk. 
Pliktoppfyllende. 
Ofte i overkant egoistisk og ufordragelig. 
Han er også en far som er paralysert av sorg og plikt, med sitt eget hjerte på vent mens han desperat prøver å løse et uløselig, unevnelig problem. 
En mann som selv trenger en dose omtanke for å kunne være noe for andre. 

Et vanlig menneske, altså. 
Hadde vi ikke forstått det, hadde «Hjertestart» bare vært en vond film. 

Det er mye i historien om far Kjetil og sønn Daniel som det nok kunne vært fristende å sentimentalisere: sårbare barn, død og sorg. 
Eller å politisere: barnevern, mannsrolle og utenlandsadopsjon. 

Regissør Arild Andresen unngår hårfint elegant de opplagte og lettvinte grepene. 
I stedet lar han det dypt menneskelige, på godt og vondt, få plassen. 
Og stoler på at visjonen hans får jobbe godt i publikums hjerner og hjerter, også etter at lysene i salen er slått på igjen. 
Det føles alltid godt å få den tilliten. 

Men noe skurrer litt med Kjetils oppførsel: først setter han premisset ved å være ærlig om sine følelser om Daniel. 
Deretter setter han et nytt premiss ved å lyve om absolutt alt. 
Å avfeie det med at sorg kan få en til å gjøre irrasjonelle ting, blir som å avsløre at hele handlingen bare var en drøm. 
Litt juks og litt feigt, og en svakhet i manuset til en ellers svært helstøpt, velspilt og håpefullt skjønn film. 
",1
"Det er fortsatt glør i gamle junkier
«T2» er en overraskende og frekk oppfølger til ikoniske «Trainspotting fra 1996. 

Mange har både drømt og fryktet «T2». 
Vi vil vite hva som skjedde med Renton, Spud, Sick Boy og Begbie etter at Renton forlot Edinburgh og snøt kompisene. 
Fryktet fordi oppfølgere ofte ikke bare er dumme, men også devaluerer originalen. 

Slapp av! 
«T2» er mye mer enn fansen har våget å håpe på. 
Og heldigvis har det gått så mye som 20 år siden sist. 
Dermed har tidens tann fått jobbe naturlig, med hovedkarakterenes ytre, alder og skiftende tider. 
Smarte Renton, sleipe Sick Boy, psykopatiske Begbie og stakkarslige Spud er gjenkjennelige når de kommer inn i hverandres liv igjen, etter at Renton vender tilbake etter 20 år i Amsterdam. 

Ungdommens overmot og grandiose planer er erstattet av voksen dårskap, og en erkjennelse av at man er som man er og gjør det man må. 
Heroin er ikke en stor greie. 
Men mye gammelt nag skal eltes mellom de fire skurkesjelene som en gang kalte seg venner, men som nå ønsker hverandre alt vondt. 

Sick Boy og den bulgarske prostituerte Veronica har et opplegg der de presser Veronicas horekunder for penger. 
Spud hadde A4-livet i lomma, men glemte å stille klokka til sommertid. 
Poff. 
Begbie har sonet for mord i de 20 årene. 
Han klandrer Renton for alt. 

Så møtes de igjen med hat og sinne, nye vennskap, nye planer og nye svik. 
De fire hovedrolleinnehaverne glir flott og troverdig inn i rollene igjen. 

2016 har satt sitt preg på de fire kompisene, på Edinburgh, og på Rentons fabelaktige, sarkastiske nye «choose life»-tale. 
Og ikke minst på filmens visuelle uttrykk. 
Snaphchat-effektene er både betydelige og stilige. 
Så delene er fortsatt relevante og treffsikre. 
«T2» er både morsom, underholdende og overraskende. 
Høydene er ikke så høye, tragedien har fått større plass. 
Naturlig utviklinng, det. 

Men totalen halter litt av lettvinte manusløsninger, samt planer og følelser som skifter uten mål og mening. 
«T2» står ikke helt støtt på egne ben. 
Heldigvis er «T1» intakt som en ikonisk filmbauta. 

Også på kino: 

T2 Trainspotting 

Sjanger: Drama/komedie. 
Nasjonalitet: 
Storbritannia 2017. 
Regi: 
Danny Boyle. 
Manus: 
Irvine Welsh og John Hodge. 
Skuespillere: Ewan McGregor, Jonny Lee Miller, Robert Carlyle, Ewen Bremmer, Anjela Nedyalkova. 
Lengde: 
1 time 57 min. 
Aldersgrense: 15 år. 
",1
"Magisk og vemodig framtidsnostalgi
Det er ikke historien, men hvordan den er fortalt som gjør «La La Land» så magisk. 

La La Land 

Sjanger: 
Romantisk musikaldrama. 
Nasjonalitet: USA 2016. 
Regi og manus: 
Damien Chazelle. 
Skuespillere: 
Emma Stone, Ryan Gosling, John Legend, J.K. Simmons, m.fl. Lengde: 
2 timer 9 min. 
Aldersgrense: 
Tillatt for alle. 

Folk som bryter ut i sang og dans. 
Musikalfilmen gjorde en gang Hollywood-industrien stor. 
Nå er den så godt som død. 

«Mamma Mia», «Chicago» og «Les Miserables» har jo gjort det bra. 
Men de er teatermusikaler med kjent musikk. 
Denne er både skrevet og regissert av Damien Chazelle (32), som i 2013 sto bak den sensasjonelle musikkfilmen «Whiplash», og der Justin Hurwitz styrte musikken. 
I «La La Land» gjentar de begge bragden, og vel så det. 

«La La Land» MÅ fortelles som musikal. 
Og til og med musikalhatere MÅ se denne skjønne filmen. 

En av tidenes stiligste åpningsscener midt i en typisk Los Angeles-trafikkork: én lang tagning som hyller, karikerer og parodierer både musikalsjangeren og drømmenes by. 
To drømmere møtes: skuespillerspiren Mia (Emma Stone) og jazzpianisten Sebastian (Ryan Gosling). 
Begge er i LA for å oppfylle Drømmen. 
Begge betaler med usikkerhet og ydmykelse. 
De elsker og støtter hverandre. 
Men hva veier tyngst: drømmen eller kjærligheten? 

Musikalmagien og Hollywood-nostalgien fortsetter også etter åpningsscenen. 
Men så glir filmen gradvis over til et mer tradisjonelt drama, der musikken, kunsten, romantikken - og mørket - får mest plass. 
Flott, men ikke ekstraordinært, til tross for superprestasjoner fra Emma Stone og Ryan Gosling. 
Men musikalen slår kraftfullt tilbake: så vakkert, så sterkt og så vemodig at en blir helt slått ut av avslutningen. 

«La La Lands» filmnostalgi er godt plantet i nåtidens realisme: sprukket asfalt i den fargesprakende glitzen, rustne biler i smogen. 
Den peker klart mot framtiden: det gamle og det bestående kan hylles, men ikke alt kan verdsettes. 

I musikalelementene smelter drømmer og følelser sammen til noe som er større enn både en selv og virkeligheten. 
Fullt utstyrt med Technicolors hypnotiserende palett. 
Og skjønn musikk. 

«La La Land» er både en hyllest og en ørliten advarsel til dem som våger å følge drømmen. 
For drømmer MÅ ikke handle om å bli stjerne. 

Andre kinoaktuelle filmer: 
",1
"Provoserende sterkt om hverdagens umoral
Finnes det situasjoner der det er greit med litt eksamensjuks? 
Denne flotte filmen tar for seg slike etiske dilemmaer på både provoserende og engasjerende vis. 

Den store prøven 

Originaltittel: 
Bacalaureat. 
Sjanger: 
Psykologisk drama. 
Nasjonalitet: Romania 2016. 
Regi og manus: Cristian Mungiu. 
Skuespillere: Adrian Titieni, Maria Dragus, Lia Bugnar, Malina Manovici,Vlad Ivanov, Gelu Colceag, Rares Andrici, Petre Ciubotaru, Alexandra Davidescu, Emanuel Parvu, Lucian Ifrim m.fl. Lengde: 
2 timer 7 min. 
Aldersgrense: 9 år. 

Foreldre ønsker det beste for sine barn, og prøver å lære dem forskjellen på rett og galt. 
De har ofte en klar idé om hva om er best for barna, gjerne basert på egne erfaringer. 

Romeo (fabelaktig spilt av Adrian Titieni) er en sånn far. 
Hans eneste barn, Eliza (Maria Dragus) skal bli en emigrant. 
For i Romania er det ingen framtid for flinke folk. 
Det har Romeo erfart på den harde måten. 
Målet er så nært! 
Eliza har løfte om stipend til prestisjeuniversiteter i England. 
Men først må hun få en viss poengsum på eksamen. 

Så tragisk da, at Eliza blir overfalt og skadet rett før eksamen. 
Hele framtiden står på spill. 
Så hvor langt er Romeo villig til å strekke seg, sånn etisk sett, for å få oppfylle drømmen sin? 
For muligheter finnes gjennom lumre vennetjenester og hverdagskorrupsjon. 

Bakhode-perspektiv 

Den fantastiske, rumenske filmskaperen Cristian Mungiu vant Gullpalmen for abortfilmen «4 måneder, 3 uker, 2 dager» i 2007. 
Igjen gir han en sterk og kritisk skildring av rumensk samfunnsliv gjennom enkeltmennesket Romeo. 
Ved å følge ham fra skanse til skanse i bakhode-perspektiv, lykkes Mungiu i å gi et overraskende spennende portrett av en universell samfunnskultur med svært frynsete hverdagsmoral. 

Moralsk kompass 

Og samtidig et ekstremt interessant og tankevekkende psykologisk innblikk i hvor stødig vårt indre moralske kompass egentlig er når vi står der i stormen. 

Kanskje smører Mungiu på for mye umoral på en gang, men ""Den store prøven"" er uansett en original, vellaget og svært engasjerende film. 

Andre kinoaktuelle filmer: 
",1
"Forutsigbar monstersmørje
«The Great Wall» er visuelt storslått, men innholdsmessig sørgelig banal. 

The Great Wall 

Dette er en av de filmene som reddes av det visuelle, men som begynner å skrive seg inn i glemmeboken så snart man har forlatt kinosalen. 
I sentrum av handlingen, som foregår en gang på 1400-tallet, finner vi de to leiesoldatene og småskurkene William (Matt Damon) og Tovar (Pedro Pascal), som har reist fra Europa til Kina for å få tak i det sagnomsuste svarte pulveret som kan brukes til å sprenge ting med. 

Før de vet ordet av det, blir de angrepet av et hissig, grønt monster, og kort tid etter er de tatt til fange av en fargerik og gravalvorlig vaktstyrke på den kinesiske mur. 
Det viser seg snart at muren er reist for å beskytte landet mot svermer av de samme grønne uhyrene, som stadig angriper i organiserte og effektive formasjoner, ikke ulikt hærene av orker i «Ringenes Herre»-filmene. 
Ifølge et gammelt sagn representerer de en slags gudenes straffedom fordi menneskene ble for grådige. 
Det passer som hånd i hanske med moralen i historien, hvor vår vestlige helt lærer å kjenne igjen andre verdier enn de materielle i møte med sine kinesiske fangevoktere. 
Ja, det er akkurat så banalt og klisjépreget som det høres ut. 
Damon er prototypen på den forutsigbare antihelten, mens en kapasitet som Willem Dafoe av ubegripelige grunner gjemmes bort i en meningsløs birolle. 
Det hjelper heller ikke at de kinesiske soldatene med få unntak forblir anonyme og karikerte, som om de alle var viljeløse statister i egne liv. 

Det filmen mangler i innhold, kompenserer den heldigvis for i form. 
Actionsekvensene er storslåtte og underholdende, naturbildene er fantastiske og regissør Yimou Zhangs fargebruk er virkelig noe helt for seg selv. 
Som tullballaction er dette med andre ord mer enn godkjent. 
Som stoff til ettertanke er det derimot langt, langt ute på jordet. 

Disse filmene har også premiere denne uka: 
",1
"Flott ungdomstrio får det for travelt
«Trio 
- Jakten på Olavsskrinet» er riktignok et eventyr, men de mange usannsynlige snarveiene gjør at handlingen ofte ikke henger på greip. 

Trio 
- Jakten på Olavsskrinet 

Allerede i åpningsscenen aner vi konturene av et aldri så lite kjærlighetsdrama: 
Nora (Naomi Lien) blir rasende når en annen jente åpenlyst flørter med kjæresten Simen (Henrik Hines Grape). 
Men før de rekker å gjenforenes og innrømme at de har overreagert, havner de uforvarende midt i et drama som inneholder internasjonale kunsttyver, et hemmelig brorskap og nedgravde skatter, i beste Indiana Jones-stil. 

Fordelen med å ta en allerede eksisterende tv-serie over til filmformatet, er at man ikke trenger å bruke så mye tid på å etablere rollefigurer og miljøer. 
I denne filmen blir imidlertid ikke tiden som spares brukt til å gi handlingen mer plass. 
I stedet klokker den inn på fem kvarter, noe som i dette tilfellet framstår som altfor lite. 
Resultatet blir en rekke urealistiske snarveier og gåter som er løst før publikum rekker å tenke over dem, før man haster videre til nok et dramatisk høydepunkt. 

Det er også synd at filmen ikke tar seg tid til å dvele mer ved sine hovedfigurers personligheter. 
Det ville gitt historien mer dybde om vi kunne fått et bedre innblikk i Noras redsel for å bli såret og ikke minst rullestolbrukeren Lars’ åpenbare drøm om å kunne gå. 
I stedet får vi en heseblesende actionhistorie som aldri lar oss bli skikkelig kjent med dem det handler om. 
Det må legges til at de unge skuespillerne gjør en hederlig jobb med det manuset de har å forholde seg til, og Per Kjerstad er flott og akkurat passe morsom som slesk skurk. 
Sjefsskurken Lady Zhen (Minh-Khai Phan-Thi) framstår på den annen side som altfor karikert og utroverdig. 
Dessverre er det mye annet ved denne filmen som kan karakteriseres på samme måte. 

Disse filmene har også premiere denne uka: 
",0
"Natalie Portman er en suveren Jackie
I løpet av én uke mistet Jaquueline Kennedy sin mann, sin jobb og sitt hjem. 
«Jackie» gir et tøft og interessant innblikk i hvordan hun taklet sorgen, midt i politikken og søkelyset. 

Jackie 

Sjanger: 
Biografisk drama. 
Nasjonalitet: USA 2016. 
Regi: 
Pablo Larrain. 
Manus: Noah Oppenheim. 
Skuespillere: 
Natalie Portman, Peter Sarsgaard, Greta Gerwig, Billy Crudup, John Hurt, Richard E. 
Grant, John Carroll Lynch, Beth Grant, Max Casella, Caspar Phillipson. 
Lengde: 
1 time 40 min. 
Aldersgrense: 12 år. 

Rett etter at hennes manns blod og hjernemasse hadde sprutet over henne i den åpne kortesjen gjennom Dallas, er en nummen og blodstenkt Jackie Kennedy vitne til at USAs visepresident Lyndon B. 
Johnson blir tatt i ed som USAs nye president. 
Når hun endelig snakker, er hun mest opptatt av hvilket kaliber det var på kulen som nettopp hadde drept hennes mann og lagt hele hennes tilværelse i grus. 

Sånn kan sorgen og sjokket slå ut. 

I tillegg til å gi en ny vinkel på et av de mørkeste øyeblikkene i amerikansk historie, er «Jackie» et unikt og gripende portrett av sorgens og sjokkets universelle fasetter. 
Takket være et godt manus, og Natalie Portmans utrolige portrett av den tidligere førstedamen. 

Attentatet på USAs president John F. Kennedy i Dallas i 1963 er en av tidenes mest sjokkerende nyhetshendelser, og fortsatt et amerikansk traume. 
Det har vært gjenstand for utallige filmer, bøker og konspirasjonsteorier. 
Han var bare president i drøye tre år, men står igjen som en av de mest ikoniske og myteomspunnede i rekken. 

Eleganse og mote 

Hans kone Jaqueline Kennedy er ikke mindre ikonisk, og er fortsatt en av verdens mest berømte kvinner. 
Allerede i samtiden var hun en kjent sosietetskvinne, berømt for sin eleganse og stil. 
Som førstedame ble hun raskt et moteikon. 
Hun brukte mye av sin tid på å restaurere og ominnrede Det hvite hus. 

– Bare det aller beste er godt nok for Det hvite hus, sa hun i en dokumentar om restaureringen. 
Det mottoet skulle vise seg å følge Jackie inn i sorgen også. 

«Jackie» tar for seg én uke i Jackie Kennedys liv, antakelig den verste. 
Rammen rundt historien er det første intervjuet hun ga til en navnløs journalist (Billy Crudup) en uke etter drapet. 
På svært elegant vis utspiller det politiske og begravelsespraktiske dramaet seg rundt intervjusituasjonen. 
Den blir en arena for spørsmål og refleksjon rundt hendelsene, samt Jackies egne tanker og følelser. 

Tøffere og reddere 

Resultatet er et rått og mangefasettert portrett av en kvinne som nok var både mye tøffere og mye reddere enn det verdig sørgende bildet omverdenen fikk av enken i de tragiske novemberdagene. 
En kvinne, som i tillegg til å måtte ta stilling en million praktiske ting rund begravelse og gravsted, også var svært opptatt både av sin manns og sitt eget ettermæle. 
Og de slagene hennes egen religiøse tro hadde fått. 

Chilenske Pablo Larrain, som står bak filmer som «El Club» og «Neruda», debuterer her med et brak som regissør for en engelskpråklig film. 
Nydelig tidskoloritt, god rollebesetning og en ikke altfor høflig tilnærming til et amerikansk ikon, gjør sammen med et glitrende manus «Jackie» til en både visuelt flott og historisk interessant film. 

Flotte detaljer 

Men det er de små detaljene som gjør mest inntrykk i «Jackie», og her er Natalie Portmans innsats helt avgjørende. 
Den slående visuelle likheten er én ting, ansiktsuttrykkene med undertrykt redsel og sorg en annen. 
Men aller størst inntrykk gjør stemmebruken. 
Fra ungpikeaktig hvisking til metallisk hardhet der det trengs. 
Men alltid med denne forfinede elegansen som preget Jackie Kennedy. 
Også i hennes private sorg, som tross alt var like menneskelig og skiftende som alle andres. 

Andre kinoaktuelle filmer: 
",1
"Tulle-Batman faller mellom alle stoler
Paradokset med å lage tv-spill av filmer målgruppen er for unge til å se, når et nytt metanivå med denne actionspekkede filmen. 

The Lego Batman Movie Action / Animasjon / Komedie Med: Will Arnett, Ralph Fiennes, Rosario Dawson, Michael Cera, Zach Galifianakis, Mariah Carey Regi: 
Chris McKay USA, 2017 Lengde: 
1 t. 38 min. 
Aldersgrense: 6 år 

Med få unntak har Lego-spillene vært blant de beste alternativene på markedet når de yngste skal introduseres for spillkonsollenes vidunderlige verden. 
Spillene har mer eller mindre presist gjengitt handlingen i en rekke kjente filmer, men har avvæpnet alle skumle og voldelige scener med treffende slapstick-humor. 

Nå har altså Warner Bros klart å slutte ringen med å lage en film basert på en spillserie basert på en filmserie. 
Dessverre er det jammen ikke godt å si hvem den henvender seg til, siden den stadig bruker spillserien som en slags mellommann for å kunne parodiere figurer og hendelser i filmene. 
Ungene vil ikke ha referansene til å forstå hva den spiller på, og for oss som er noe eldre, blir det hele en slags anmassende blanding ulike stemninger, hvor parodi, action og en sentimental historie i bånn slåss om oppmerksomheten. 
Filmen er bygget opp slik at det ene konsekvent slår det andre ihjel, i en utmattende, fargesprakende kavalkade hvor stadig nye figurer skal skvises inn i miksen. 

Som lettbeint underholdning er dette helt greit. 
Elleville actionsekvenser og den velkjente slapstickhumoren fra spillene får vi rikelig av, selv om de mest absurde utfallene glimter med sitt fravær. 
Men der mange andre animasjonsfilmer behersker kunsten å skape humor som fungerer på ulike nivåer og til forskjellige aldersgrupper, faller denne dessverre tungt mellom alle stoler. 

Disse filmene har også premiere denne uka: 
",0
"Mesterlig oppvekstskildring
«Moonlight» er et usedvanlig sterkt portrett av en homofil mann som ikke finner noen vei ut av skapet. 

Moonlight Drama Med: 
Mahershala Ali, Shariff Earp, Alex Hibbert, Ashton Sanders, Trevante Rhodes, Janelle Monae, Naomie Harris, Jaden Piner, Jharrel Jerome, Andre Holland Regi: 
Barry Jenkins USA, 2016 Lengde: 
1 t. 50 min. 
Aldersgrense: 
12 år 

I vår på mange måter liberale og moderne, vestlige verden er det lett å ta for gitt at diskriminering og skam knyttet til seksuell legning er noe som hører fortiden til, i hvert fall hvis man ser bort fra en del spesielt strenge religiøse miljøer. 
I «Moonlight» viser regissør Barry Jenkins oss hvor forenklet denne forestillingen er gjennom et bemerkelsesverdig portrett av en ung, svart mann som vokser opp i et belastet nabolag i Miami. 

Tre deler 

Vi følger hovedpersonen Chiron gjennom tre stadier i livet. 
I den første delen er han en spedbygd niåring som mobbes av sine jevnaldrende, som tilsynelatende har forstått at han er homofil før han forstår det selv. 
En lokal doplanger kommer til unnsetning, og det utvikler seg etter hvert et vennskap mellom de to. 
Doplangerens hjem blir det trygge tilfluktsstedet når hans narkomane mor ikke klarer å ta seg av ham, og paradokset i situasjonen blir tydelig og hjerteskjærende presentert. 
Gjennom klipp som er så nære at de blir tåkete og uoversiktlige, gir Jenkins et effektfullt bilde av det som foregår bak hovedpersonens alvorlige panne, av forvirringen, rotet og vanskelighetene med å se hvordan han passer inn i det totale bildet. 

Ensomhet 

I den neste delen er Chiron blitt ungdom. 
Han slipper fortsatt ikke unna plageåndene, og forholdene hjemme er blitt enda verre. 
Det er i denne opprivende perioden at han begynner å erkjenne sin egen legning, men det tøffe miljøet rundt ham gjør at han holder denne oppvåkningen for seg selv. 
Skuespiller Ashton Sanders skildrer denne ensomheten på mesterlig vis. 
Regissør Jenkins gir på sin side den seksuelle oppvåkningen en respektfull distanse som gjør dette til en av filmens vakreste scener. 

Den tredje og siste delen preges også av briljante skuespillerprestasjoner. 
Som ung voksen har Chiron (Trevante Rhodes) bygget seg et hardt og solid skall. 
Han har ikke lyktes med å bryte ut av skapet, og har i stedet forskanset seg der, ved å kopiere den nå avdøde farsfigurens karriere som narkolanger med flashy bil, gullgriller på tennene, muskuløs kropp og en utvendig selvtillit som effektivt kamuflerer tomheten på innsiden. 

Mesterlig spilt 

Først i den utrolig effektfulle avslutningen slipper han masken i møte med den gamle vennen som sviktet ham i ungdomstiden. 
Det er mesterlig spilt og nydelig fortalt. 
Uten å bruke mange ord klarer Jenkins å si noe om hvordan nøkkelhendelser i oppveksten staker ut kursen man velger i livet, men han viser også hvor uunngåelig det kan føles å havne et sted man ikke ønsket å gå. 
Ikke minst problematiserer han hvordan inngrodde forestillinger om maskulinitet står i veien for at unge menn i røffe miljøer kan være noe annet enn det alle rundt dem sier at de skal være. 
Det finnes et utall potensielle klisjéfeller man kunne gått i her, men Jenkins styrer trygt unna. 
Det er dyktig gjort, og resultatet blir desto mer effektfullt. 

Disse filmene har også premiere denne uka: 
",1
"Stilsikker drapsorgie
Det tegneserieaktige preget gjør filmene om John Wick til noe mer enn fjollete voldskavalkader. 

John Wick: 
Chapter 2 Action / Thriller Med: 
Keanu Reeves, Ian McShane, Ruby Rose, Bridget Moynahan, Peter Stormare, Laurence Fishburne Regi: 
Chad Stahelski Manus: 
Derek Kolstad USA, 2017 Lengde: 2 t. 2 min. 
Aldersgrense: 
15 år 

«John Wick» fra 2014 ble aldri satt opp på kino i Norge, men har opparbeidet seg en aldri så liten tilhengerskare likevel. 
Nå er oppfølgeren her, og den byr på mer av det samme som i første film. 
Bakgrunnshistorien er hakket mer substansiell, men det skulle strengt tatt ikke så mye til å danke ut konseptet med en pensjonert leiemorder som utsletter store deler av New Yorks underverden fordi en dustete jypling har drept hunden hans. 

Den nye filmen starter der den forrige sluttet. 
Vår bistre antihelt John (Keanu Reeves) runder av sitt opplegg med å utslette den russiske mafiaen, og trekker seg tilbake til sitt fancy hus i fred og ro. 
Det varer imidlertid ikke lenge før problemene banker på døra, i form av en mafiaboss som vil løse inn en ikke-materiell gjeld. 
De er nemlig begge medlemmer av et slags hemmelig sekt for leiemordere og andre tvilsomme yrkesgrupper, noe som danner hovedpremisset for denne elleville voldsorgien. 

Keanu Reeves har kanskje et begrenset register, men i rollen som den kalde drapsmaskinen Wick er han tilnærmet perfekt. 
Hans kjølige framtoning kombinert med den på alle måter overdrevne drepingen og det noe alternative persongalleriet, skaper et tegneseriepreg som gjør filmen til noe mer enn et gjennomsnittlig hevndrama. 
Det er med andre ord de stilistiske grepene og den svarte humoren som gjør dette til en film det er verd å bruke tid på, for historien i seg selv er omtrent like spenstig som en godt brukt vaskefille. 

Disse filmene har også premiere denne uka: 
",1
"Varm hverdagspoesi fra Jim Jarmusch
Filmskaper Jim Jarmusch fjetrer og fascinerer med vakker langsomhet og poesi i filmen om byen, bussruten og mannen Paterson. 

Paterson 

Sjanger: Drama. 
Nasjonalitet: USA 2016. 
Regi og manus: 
Jim Jarmusch. 
Skuespillere: 
Adam Driver, Golshifteh Farahani, Chasten Harmon,Barry Shabaka Henley, William Jackson Harper, Rizwan Manji. 
Lengde: 
1 time 58 min. 
Aldersgrense: 6 år. 

Paterson ligger i New Jersey. 
Den styggpene, lille byen er kjent for å ha fostret poeten William Carlos Williams. 
Også bussjåføren Paterson (Adam Driver) er poet på si. 
Vi følger ham, kona Laura og deres engelske bulldog Marvin fra vekkerklokka ringer en mandag morgen og til den ringer igjen nøyaktig en uke senere. 
Gjennom små triumfer, små erkjennelser og små skuffelser. 
Lite mer. 

Bare like dager 

«Paterson» er som tegningene i en fargebok: omrisset er gitt, men det er opp til oss å fylle inn følelser og farger. 

Her er dager fylt med faste, hverdagslige rutiner: 
Paterson står opp, skriver noen diktlinjer i notisboken, kjører bussen, lufter Marvin og tar seg en øl på sin faste bar med de faste stamgjestene. 
Med et så forutsigbart liv blir det få bekymringer. 

Laura er en helt annen type. 
Hver dag har hun en ny, kreativ drøm. 
Men der Paterson elsker poesi i seg selv, er Lauras kreative drømmer større og mer ekstroverte. 

Jim Jarmusch er en rockestjerne av en filmskaper, og en av USA mest markante uavhengige regissører. 
Fra debuten «Permanent vacation» i 1980 til vampyrmesterverket «Only lovers left alive» i 2013, har temaene variert. 
Men minimalismen er alltid med, det samme er vekten på stemning og personlighet heller enn tradisjonelt handlingsforløp. 

Humor og melankoli 

I «Paterson» er alle særtrekkene med. 
Men under det enkle og langsomme bobler en absurd humor, som sjelden blir til latter. 
Og over svever en bittersøt og fredelig melankoli. 
Og innimellom: tusenvis av nydelige, små eksistensielle detaljer som du kan ta meg hjem i tankene. 

Flere filmer med Adam Driver: 

For hvordan er Laura og Paterson egentlig? 
Er han konfliktsky eller bare harmonisk? 
Er Laura en nevrotisk statusjeger, eller er hun bare livsbejaende kreativ? 
Er Paterson og Laura pretensiøse eller inderlige? 
Og hvordan finne kreativ inspirasjon i rutinen? 

Fargene og stilen bestemmer du selv. 
For et herlig liv i en poetisk-deilig og tankevekkende film. 
Eller: for et urovekkende liv i en ulmende, mørk film. 

Uansett har Jim Jarmusch og Adam Driver gjort en formidabel innsats for å gjøre «Paterson» til en varm, vakker og uforglemmelig filmopplevelse. 

Andre aktuelle kinofilmer: 
",1
"Aldri har erotikk vært mindre sexy
Det eneste som er stivt i «Fifty shades darker» er dialogen og kjemien mellom de to elskerne Ana og Christian Grey. 

Fifty shades darker 

Sjanger: 
Romantisk drama. 
Nasjonalitet: USA 2017. 
Regi: 
James Foley. 
Manus: E. L. James. 
Skuespillere: Dakota Johnson, Jamie Dornan, Rita Ora, Luke Grimes, Kim Basinger, Bella Heathcote, Marcia Gay Harden, Max Martini. 
Lengde: 
1 time 58 min. 
Aldersgrense: 15 år. 

Ingen forventer kunstnerisk kvalitet eller høyverdig budskap av ""Fifty shades darker"". 
Virkelighetsflukt med skjønnhet, luksus, romantikk og sexy erotikk derimot! 
«Fifty shades»-fenomenet som skylte over verden for et par år siden, skapte både SM-feber og kontroverser, og fikk raskt den nedlatende karakteristikken husmorporno. 
Men etter at den første filmen basert på boktrilogien gikk på kino for to år siden, har det vært ganske så stille. 

«Fifty shades darker» er altså den andre filmen i trilogien. 
Den forutsetter at en har sett eneren, som endte med at den unge, uerfarne litteraturstudenten Ana forlot milliardæren Christian Grey fordi hun ikke kunne leve med hans sadosex-preferanser. 
Men du er ikke mange minuttene inn i film nummer to før de to er sammen igjen, etter at Christian har lovet å bli mer som Ana ønsker. 

Over i vaniljefasen 

Der den første filmen handlet om møtet og den gjensidige tiltrekningen mellom Ana og Christian, tar toeren for seg hvordan de to nå forsøker å møtes på halvveien for å kunne utvikle et «normalt» kjærlighetsforhold. 

Men hvor mye er det mulig å endre seg for kjærligheten før en ikke lenger er seg selv? 
Temaet er interessant nok. 
Men ikke i denne filmen. 

Både regissør og manusforfatter er erstattet siden den første filmen. 
Romanforfatteren står selv for det katastrofale manuset. 
Dialogen er enda mer banal og stiv enn i den første filmen. 
Det kommersielt manipulerende med trilogien trer klart fram: sexscenene kommer med jevnlig mellom de uendelige og kjedelige «jeg er sånn og du er sånn»-samtalene. 
Mekaniske og usexy. 
Forsøkene på spenning med sjalu ekser og kolleger ender som løse, irriterende tråder. 

Stakkars skuespillerne 

Og Dakota Johnson, som var så lovende som Ana i den første filmen. 
Her har hun mistet helt gnisten. 

Det er som en får vondt av de to godt dugelige skuespillerne Dakota Johnson og Jamie Dornan, som har forpliktet seg til å være med i enda en film i denne tåpelige, dårlig skrevne serien. 

Andre kinoaktuelle filmer: 
",0
"Matthew er gull, men «Gold» er sølv
En ting lærer vi av «Gold»: 
Å finne gull føles tusen ganger bedre enn å vinne storgevinsten i Lotto. 
Men gullgrådighetens tragedie er ikke like godt skildret. 

Gold 

Sjanger: Drama/thriller. 
Nasjonalitet: USA 2016. 
Regi: 
Stephen Gaghan. 
Manus: 
Patrick Massett, John Zinman, Stephen Gaghan. 
Skuespillere: 
Matthew McConaughey, Bryce Dallas Howard, Rachael Taylor, Edgar Ramirez. 
Lengde: 
2 timer. 
Aldersgrense: 9 år. 

Gullfeber, altså. 
Vi har hørt og lest mye om det. 
Klondyke og de gamle gullrushhistoriene lever jo ennå i populærkulturen. 
Men «Gold» byr på en gullfeberhistorie fra vår egen tid, der moderne børs og kapitalisme spiller en minst like stor rolle som det gylne metallet. 
Resultatet er en utrolig, overveldende og svært underholdende filmhistorie om en rystende gullskandale fra 90-tallet, løselig basert på virkelige hendelser. 

Historien om gullskandalen fortelles i sin helhet gjennom Kenny Wells (Matthew McConaughey) , arvingen til et tradisjonsrikt gruvefirma i Reno, Nevada. 
Da han på grunn av dårlige tider og dårlig stell nesten har kjørt familiebedriften i grøfta, satser han sine siste kredittkortslanter på et desperat eventyr: teorien til en geolog han knapt kjenner, om en gullåre i den indonesiske jungelen. 

Så kommer gullrushet 

Wells skaffer risikokapitalen og geologen Michael Acosta (Edgar Ramirez) stiller med kompetanse og kontakter når de sammen leter etter gullåren dypt inne i Indonesias jungel. 
Risikoen er enorm, motgangen likeså. 
Men da de endelig finner gullet, utløses først denne vanvittige lykkefølelsen som man skal ha det til bare kan oppnås ved å finne gull. 
Så kommer rushet: 
Rikdommen. 
Storkarfølelsen. 
Kvinnene. 
Investorene. 
Børsnoteringen. 
Og så kommer skandalen. 

Mannen som bærer denne historien nesten alene, er Matthew McConaughey. 
Han som i en årrekke «solgte» lettbeinte romantiske komedier med sin sex appeal før han ble anerkjent, viser igjen hvilket formidabelt register han har. 

Elskelige harrytasser 

Men også denne gangen handler det mye om utseende med Matthew, dog ikke sex appeal. 
Til tross for at han ikke nødvendigvis spiller en kjent person fra virkeligheten, har noen funnet det viktig å utstyre ham med både vom, hentesveis og skjev tann for å gjøre ham troverdig som den eventyrlige harrytassen Kenny Wells. 
Det virker litt for mye, men okei. 
Det samme gjelder til en viss grad hans elskede Kay, sjarmerende portrettert av Bryce Dallas Howard. 
Hun sverger til den mest flamboyante 80-tallsstilen med permanentkrøller og brede skuldre helt til slutten av 90-tallet. 
Med tilhørende festlig humør. 

Sånn ser altså sjarmerende, lett naive og enkle elefanter i den striglede børsminimalismens porselensbutikk ut. 
De får vår fulle sympati. 

Andre børsskandale-filmer: 

Ikke helt virkelig 

«Løselig basert på virkelige hendelser», ja. 
Den virkelige historien om denne gullgruveskandalen fant sted i Canada, og kalles Bre-X skandalen. 
I frykt for å bli saksøkt er navn og stedsangivelser endret. 
Dermed antas det at det meste av personegenskaper og karaktertrekk er skapt av manusforfatterne, og for den muntre underholdnings skyld er historien heler ikke fulgt helt i mål. 

Ved første øyekast er «Gold» litt av en gullklump. 
Likevel sitter en til slutt igjen med en følelse av å ha sett noe ganske så ordinært og forglemmelig. 

Dropper tragedien 

At mange tråder forblir uforløst er én årsak. 
Men den viktigste er at filmens tragedie ikke er tatt på alvor. 
I iveren etter å skildre Wells’ på alle måter storslagne persona på sin berg-og-dalbaneferd gjennom kapitalismen, feier man for lettvint over de menneskelige aspektene: 
Forholdet mellom Kenny og Kay. 
Og ikke minst de menneskelige konsekvensene for alle småinvestorene og de på mellomnivå i børssystemet. 

Akkurat som Kenny var de drevet av drevet av grådighet, javel, men også av optimisme og en drøm om å få være med på den amerikanske drømmens karusell. 

Andre kinoaktuelle filmer: 
",1
"Fiskegarnet som ble storpolitisk skillingsvise
Et sterkt, viktig og engasjerende innblikk i den herskende mistroen mellom Sør- og Nord-Korea svekkes av regissørens mistro til kinogjengernes empati. 

Fanget i nettet 

Originaltittel: 
Geu-mul. 
Sjanger: 
Spenningsdrama. 
Nasjonalitet: 
Sør-Korea 2016. 
Regi og manus: Kim Ki-duk. 
Skuespillere: Ryoo Seung-bum, Young-min Kim, Lee Won-keun, Guyhwa Choi. 
Lengde: 
1 t. 52 min. 
Aldersgrense: 15 år. 

En gang fantes bare Korea. 
Men siden 1945 har landet vært delt i kommunistiske Nord-Korea og kapitalistiske Sør-Korea. 
Grensen går 

midt i en elv. 
Der drar en familiemann i Nord-Korea ut for å fiske hver dag. 
En dag setter fiskegarnet seg fast i motoren. 
Båten driver over grensa til sør. 
Dermed starter et storpolitisk drama som godt kunne vært en absurd komedie, men som fortelles som det den er: en personlig og politisk tragedie. 

Kapitalistiske fristelser 

For i sør er fiskeren en mulig spion. 
Hvis ikke, vil de gjerne innkassere en kapitalistisk seier over kommunismen ved å få ham til å hoppe av. 
For eksempel ved å friste med overdådig mat, neonlys og kjøpesenterkultur. 

Men fiskeren vil bare hjem til familien i nord. 
Og vel hjemme møter han de samme mistroiske avhørsmetodene. 
Er han en spion? 
Hva har han røpet i sør? 
Fiskeren er blitt en brikke i et storpolitisk maktspill, der både politiske styresett, mediedekning og ideologi ligger i potten. 

Den anerkjente sørkoreanske filmregissøren Kim Ki-duk (56) er kjent for å utforske konsekvensene av valg og oppførsel, gjennom minimal bruk av dialog. 
Men i «Fanget i nettet» (teit og misvisende tittel, hvorfor ikke bare «Garnet», som er den direkte oversettelsen?) spiller derimot dialogen en svært stor rolle. 

Blod og tårer 

Men underveis glemmer han hvilken historie han ville fortelle. 
Bort med nøktern troverdighet, plutselig forteller han heller med blod og tårer. 
Tror han ikke at vi kan bli engasjert uten å gjennom en ond skillingsvise? 
Eller så tviler han på at vi forstår poengene. 
Dermed hamres de inn. 
Avhørslederne blir skrekkmonstre med personlig agenda. 
Fiskeren er vekselvis verdens mest rettskafne mann og naiv tulling, alt etter hva som passer filmens følelsepatos best. 

Men ved å «krydre» historien med vold og ondskap, flyttes i stedet vårt engasjement fra det universelle til fæle enkeltpersoner og -hendelser, for deretter å dovne hen i ren utmattelse. 

Men likevel en (svak) firer, altså. 
For sterke skuespillere, og for det som tross alt er en sterk påminnelse om hva kulturell, politisk og nasjonal mistro kan føre til for både enkeltmennesker og global fred og forståelse. 

Andre kinoaktuelle filmer: 
",1
"Fargesprakende formeleventyr fra Disney
Med «Vaiana» har Disney nok en gang laget et solid og morsomt stykke familieunderholdning, uten de helt store overraskelsene. 

«Vaiana» Animasjon / Eventyr / Familiefilm Med: Dwayne Johnson, Alan Tudyk, Auli'i Cravalho Regi: 
Ron Clements, John Musker USA, 2016 Lengde: 1 t. 53 min. 
Aldersgrense: 6 år 

«Vaiana» har de fleste av ingrediensene vi er blitt vant til at Disney baker inn i sine store animasjonsfilmer: 
Ungdom som trosser foreldrene og legger ut på farefull ferd, gode hjelpere, kjip figur som er god på bunnen, komiske dyr, storslåtte, vakre naturbilder og ikke minst fengende sanger. 

Denne gang har man forfriskende nok utelatt den kjekke prinsen, og lar i stedet vår heltinne Vaiana stå på egne, sterke sjøbein. 

Handlingen er satt til en billedskjønn stillehavsøy hvor Vaiana lever et idyllisk liv sammen med sin familie. 
Innledningsvis forteller den eksentriske bestemoren et lokalt sagn om hvordan en ambisiøs halvgud stjal hjertet fra en gudinne som så ut som en slags kjempebrokkoli og dermed utløste en forbannelse som nå truer det tidligere så harmoniske økosystemet. 
Ikke minst har det lagt grunnen for en nedarvet tro på at havet er farlig og at alle, inkludert fiskebåtene, må holde seg på trygg grunn nær land. 

Så spoler vi framover en del år. 
Vaiana er blitt tenåring, og faren forbereder henne på at hun snart skal overta som stammehøvding. 
Men allerede i de innledende fasene av regjeringstiden, oppstår vanskeligheter. 
Fisken forsvinner fra havet og avlingene til lands blir stadig dårligere. 
Vaiana forstår etter hvert at hun må trosse de velmenende foreldrene og reise ut på havet for å finne gudinnens hjerte og returnere det til henne. 

Så bærer det ut på et seilas som byr på mye fart og spenning og ikke minst stilige, nye bekjentskaper. 
Vi kan blant annet røpe at Bjørn Eidsvåg dukker opp som skalldyrversjonen av den onde dragen i «Hobbiten». 
Vaianas viktigste støttespiller blir den feige, selvnytende halvguden som er roten til alle problemene. 
Den mest fascinerende rollen spiller kanskje havet selv, godt hjulpet av fantastiske, livaktige animasjoner. 
Musikken spiller en viktig birolle, men helt umiddelbart tror jeg ikke vi snakker om noen ny «Frost»-farsott rent musikalsk sett. 
Likevel er det lett å fastslå at Disney igjen har truffet blink, målt ut fra utseende, underholdningsverdi og familievennlighet. 
Så får det heller være at vi har hørt ulike versjoner av den samme historien mange ganger før. 

Disse filmene har også premiere denne uka: 
",1
"Wow, så tøft, trippel-X!
Med wow-action, herlig humor og fine overraskelser er Vin Diesel tilbake som triple-x agent Xander Cage. 
Denne tøffingen trenger verken kappe eller superkrefter for å redde verden. 

xXx: 
Return of Xander Cage 

Sjanger: Action/Thriller. 
Nasjonalitet: USA 2016. 
Regi: 
D.J. Caruso. 
Manus: 
F. Scott Frazier, Chad St. John, Rich Wilkes. 
Skuespillere: 
Vin Diesel, Samuel L. Jackson, Deepika Padukone, Rory McCann, Nina Dobrev, Ruby Rose, Toni Collette m.fl. Lengde: 
1 time 46 min. 
Aldersgrense: 12 år. 

Et sted mellom James Bonds klassiske tøffingeleganse og The Avengers’ kapper og superkrefter er det er actionhelttomrom som fylles veldig godt av triple x-teamet generelt og alfahannen Xander Cage spesielt. 
Og agentserien, som nå helt tydelig har ambisjoner om å fortsette så lenge folk kjøper kinobilletter, har hentet det beste fra de to: 
En sterk og sjarmerende leder/helt i Xander Cage, men også individuelt utfyllende ferdigheter og forskjellige personligheter i et supert team. 
Her finnes utrolige gadgets, og så modige, veltrente ekstremsportutøvere at superkrefter er unødvendig for å få oss til å måpe. 
Triple x er et skritt tilbake fra dataanimerte superhelteffekter til stuntjobbing. 
Det synes, og føles bra. 

Verdens verste våpen 

«Return of Xander Cage» er den tredje om triple x-agentene, men den andre med Diesel. 
Oppdraget som får den antatt døde agenten Xander Cage til å komme fram igjen, er å forhindre at det grusomme våpenet Pandora’s Box havner i feil hender. 

Gjør klar for bråk fra første til siste bilde, skyting og smell er alltid dynket i heftig musikk. 
Gjør klar for en reise jorden rundt, og actionscener til lands og vanns som går James Bond en høy gang i kreativitet. 
Og obs! for flere heftige overraskelser helt til siste scene. 
Om målet er å underholde og få oss til å måpe, så er det mer enn nådd. 

Kvinnelige stereotyper 

Derfor må det være lov å ønske seg enda litt mer. 
For noen av rollefigurene i triple x-teamet føles ærlig talt litt stereotype og lite utviklede. 
Det gjelder generelt for de kvinnelige karakterene, og særlig for Ruby Roses visuelt slående skarpskytter Adele, selv om hele teamet av skrudde personligheter egentlig er for lettvint presentert. 

Hvorfor skal alle tøffe actionkvinner i nyere Hollywood-film ha den samme sjargongen, den samme humoren og den samme visuelle stilen? 
Adele er bråkjekk og kjapp i replikken absolutt hele tiden. 
Sånne folk er slitsomme, ikke tøffe. 
Såpass kreative manusforfattere som her, burde gått klar slike opplagte stereotypier. 

La oss håpe på litt bedre karakterutvikling, litt mindre møljeslåssing og enda mer naturaction i neste film om triple x-teamet. 
Så kan dette bli en både lang og herlig filmserie! 

Andre kinoaktuelle filmer: 
",1
"Forfriskende frekk filmdebut
Med hylende morsomme absurde tragedier, et tøft, eksperimentelt formspråk og et herlig persongalleri har multikunstneren Kim Hiortøy begått en herlig spillefilmdebut. 

The rules for everything 

Originaltittel: 
The rules for everything. 
Sjanger: Drama/komedie. 
Nasjonalitet: 
Norge 2016. 
Regi: Kim Hiortøy. 
Manus: Kim Hiortøy og Ilse Ghekiere. 
Skuespillere: 
Natalie Press, Tindra Hillestad Pack, Pavle Heidler, Ingrid Olava Brænd Eriksen, Petter Width Kristiansen, Kaveh Tehrani. 
Lengde: 
1 time 27 min. 
Aldersgrense: 9 år. 

Det er regler for absolutt alt, tenker ti år gamle norske Storm. 
På engelsk. 

For trær. 
For atomer. 
For døden. 
Og det er reglene som gjør verden kaotisk. 
Mens Kim Hiortøy, hittil først og fremst kjent som musiker og illustratør, har spillefilmdebutert som regissør med en film som absolutt ikke følger konvensjonelle og filmregler. 
Tvert imot: 
«The rules for everything» vingler lekent og frekt mellom det absurde, det tragiske, det pretensiøse, det filosofiske og det flyktige på sin egen måte. 
Resultatet er ikke perfekt, og det er fint. 
Kanskje er den vond å «selge» til et stort publikum, og det er synd. 

Flettverk om sjakk og døden 

I «The rules of everyhing» går det ubesværet både på engelsk og norsk, uten at det blir gjort noe nummer av det. 
Smil finnes omtrent ikke, men den er lattervekkende morsom med sine tragisk-absurde episoder. 
Så hva handler «The rules of everything» om, sånn ytre sett? 
Her kommer dette «vanskelig å selge» inn. 
For «en filosofisk flettverksfilm om livet, døden, sjakk og relasjoner», hva innebærer egentlig det? 

Andre kinoaktuelle filmer: 

Først og fremst at vi møter en rekke mer eller mindre snåle mennesker som er knyttet løsere eller fastere til hverandre. 
Filmens forteller er 10 år gamle Storm, som funderer masse på hvorfor ting er er som de er og går som det går. 
Storm mister sin far i en tragisk-absurd episode, som utløser et skred av sidespor og nye, fascinerende folk. 
Sentrale er Storms lærer og sjakkmester, fint spilt av artisten Ingrid Olava. 
Og Storms mor (Natalie Press), som vikler seg inn i selvhjelpsbransjens absurditeter. 

Fascinerende fjes 

Her er så mye å ta inn over seg! 
Kanskje litt i meste laget, innspillene og utspillene og tankene kommer så tett at de kanskje fyker litt flyktig forbi. 

For underveis blir en også opptatt av å nyte ukonvensjonelle kameravinkler og -utsnitt og fabelaktig musikk. 

Hiortøy har et godt øye for fascinerende fjes. 
Men aller mest imponerer han med sin frekke gå rett på-holdning. 
Her er ikke antydning til publikumsfrieri eller korrekthet. 
Hiortøy er ikke redd for å være pretensiøs, ukorrekt og frastøtende. 
Han viser heller hvor mye stilig som kan skje nettopp når man bryter uskrevne regler og konvensjoner. 

Sånt blir det fin film av! 
",1
"Gammelmodig politisk thriller
Storpolitiske insinuasjoner og konspirasjonsteorier rundt Kings Bay-ulykken 1962 er ikke nok til å gjøre «Kings Bay» til en aktuell og relevant politisk thriller. 
Men spennende nok er den langt på vei. 

Kings Bay 

Sjanger: 
Thriller. 
Nasjonalitet: 
Norge 2016. 
Regi og manus: 
Stig Svendsen. 
Skuespillere: Kari Bremnes, André Sørum, Anders Bang, Kim Sørensen, Jørgen Langhelle, Eirik Hivju m.fl. Lengde: 
1 time 34 min. Aldersgrense: 9 år. 

For alle som har levd en stund, er Kings Bay-ulykken et sagnomsust begrep, først og fremst historisk-politisk. 
Den veltet nemlig Einar Gerhardsens regjering på grunn av manglende utbedring av sikkerhet. 

21 gruvearbeidere mistet livet i en gasseksplosjonen i en gruve på Svalbard i 1962. 
Årsaken til eksplosjonen er fortsatt uklar. 

Ulykken skjedde en uke etter den såkalte Cuba-krisen, altså da den kalde krigen var på sitt mest iskalde. 
Og når Sovjetunionen var tett på Svalbard, sier det seg selv at Kings Bay er perfekt for storpolitiske hypoteser og konspirasjonsteorier. 

Egentlig rart at ingen har kommet på det før Stig Svendsen bestemte seg for å realisere drømmen om å lage en skikkelig politisk thriller ala «Alle presidentens menn» (basert på virkeligheten) eller «Orions belte» (fiksjon) med utgangspunkt i ulykken. 

Tveegget sverd 

Ideen er god, og gjennomføringen er tidvis både smart og effektiv. 
Men det viser seg å være et tveegget sverd å dikte opp konspirasjoner rundt en faktisk hendelse som har vært såpass betent. 
Grensene mellom virkelighet og fiksjon blir for uklare, og det går utover både filmens totale troverdighet og engasjement. 
Presenterer Svendsen en teori og/eller debattinnlegg om de politiske sidene av ulykken, eller vil han bare by på halvannen times spenning? 
Svendsen ender opp med et historie som er verken eller: spennende nok å følge et godt stykke på vei, men som ender med ikke å ha den nødvendige indre logikken. 

Handlingen i «Kings Bay» skjer i nåtiden. 
Men Svendsen har valgt et både visuelt og fortellende formspråk som ble oppbrukt i sjangeren på 70- og 80-tallet. 
I klikkjournalistikkens og Wikipedias tidsalder blir den for gammelmodig, akkurat som også Kings Bay-ulykkens relevans som politisk sprengstoff i dag blir for søkt. 

God Kari Bremnes 

Den vanligvis så sofistikerte artisten Kari Bremnes er veldig god som Nordlys-journalisten Harrieth Hansen, en litt sliten og kanskje drikkfeldig kvinne på randen av å miste yrkesgnisten. 
Den dagen hun får noen gamle lydbånd anonymt i posten, tennes likevel den gode, gamle journalistgnisten i henne. 
Med en autoritær redaksjonssjef som bare et opptatt av klikksaker og unge krefter, må Harrieth kjempe en kamp på mange fronter for å få gå videre med saken, som viser seg å handle om en mulig storpolitisk konspirasjon rundt Kings Bay-ulykken som skjedde 54 år tidligere. 
Og etter hvert vikles hun og hennes unge, russiskkyndige kollega Oscar Stokstad seg inn i en kamp på liv og død. 
Målet deres er å få sannheten på trykk. 
Andres mål er å forhindre det. 
På liv og død. 

Det gjør ofte vondt for journalister å se yrket vårt framstilt på film, fordi måten det jobbes på skildres så karikert og fjernt fra den virkeligheten vi kjenner. 
Sånn må det nok være for dramaturgiens skyld, og mange typer yrkesutøvere kjenner nok på det samme. 

Ufrivillig morsom 

Men akkurat skildringen av pressemiljøet og arbeidsmetodene kommer «Kings Bay» relativt greit fra, og det er i den journalistiske jakten på kilder og spor at spenningen ligger. 
At det går så lang tid før man får ta del i det store bildet i saken, bidrar til å holde på spenningen. 

Men så faller filmen sammen som en stakkarslig sufflé i et virvar av logiske brister og stadig villere insinuasjoner, og hendelser som er for drøye selv for en reinspikka oppdiktet historie laget bare for spenningens skyld. 
Slutten er bare.... utilgivelig. 
Og så drøy at den blir ufrivillig morsom. 
",0
"Møt herr middelmådig:Ben Affleck 

Ben Affleck er å se i omtrent hver scene, og har både regissert og skrevet manus til dette visjon-fattigslige mafiaeposet fra forbudstiden. 
«Middelmådig» er ordet for alle prestasjonene hans. 

Live by night 

Sjanger: Mafiadrama. 
Nasjonalitet: USA 2016. 
Regi og manus: 
Ben Affleck. 
Skuespillere: 
Ben Affleck, Zoe Saldana, Elle Fanning, Brendan Gleeson, Chris Cooper, Sienna Miller m.fl. Lengde: 
2 timer 8 min. 
Aldersgrense: 15 år. 

Ben Affleck må være velsignet med et behagelig selvbilde, av typen «det ser kjekt ut, det gjør jeg». 
Så langt har det skaffet ham en riktig så filmfin karriere, og til og med Oscar både som produsent (Argo) og manusforfatter (Good Will Hunting). 
Han har også kommet godt fra det som regissør av «Gone baby gone» og «Argo». 
Men med «Live by night» har han bitt over altfor mye. 
At filmen basert på Dennis Lehanes roman er blitt en middelmådig parentes i USAs store og stolte mafiafilmkatalog, skyldes i stor grad slapp og idéfattig innsats fra Affleck. 

Mer om Ben Affleck-filmer 

Krig over alt 

Han har altså selv påtatt seg hovedrollen som Joe Couglin, sønnen til Bostons politiinspektør. 
Som soldat i første verdenskrig innser han at krig er meningsløst, og derfor blir han heller raner. 
Så kommer forbudstiden, og Joe involveres i både irsk og italiensk mafia i hjembyen Boston. 
Ferden går videre til Tampa i Florida, der han bygger opp et imperium på smuglersprit og barer. 
Bare for å havne i krig med både Ku Klux klan, den nyfrelste predikanten Loretta (Elle Fanning) og rivaliserende mafiaklaner. 

Eposet «Live by night» følger gangsteren Joe opp- og nedturer i underverdenens forretningsliv, samt hans forhold til kvinner, venner og fiender. 
Men Affleck greier aldri å gjøre 
Joe til en interessant rollefigur. 
Han vekker heller ikke sympati med sin underliggende selvmedlidenhet, og motivasjonen hans forblir uklar. 

For mye aksent 

For å gi farge til det noe vinglete, men tradisjonelle og eposet, er det også pøst på med for mye tidskoloritt: selv om kalenderen viser 1929 gikk vel ikke alle kvinnene med tilnærmet like perlekjeder og pannebånd? 
Og dialekter! 
Alt for mye både irsk og italiensk hos andregenerasjonsinnvandrerne blir bare støy. 

Det beste en kan si om «Live by night» er at filmen har noen interessante biroller, for eksempel predikanten Loretta og Klan–tullingen RD (Matthew Maher). 
Filmen er tidvis også glossy-lekker å se på. 
Og det skjer jo ting her, den er sjelden kjedelig. 

Men du verden så mange lettvinte klisjeer i en film blottet for visjon. 
Og med så mange fantastiske mafia- og forbudstidsepos som allerede finnes, hva skal vi egentlig med et middelmådig uten noe å si? 
",0
"Sterk, sanselig skjønnhet fra Aldomóvar
Hvor godt kjenner vi egentlig våre aller nærmeste når livet røyner på? 
I den betagende Aldomóvar-filmen «Julieta» får hovedpersonen seg et ubegripelig sjokk. 

Julieta 

Originaltittel: 
Julieta. 
Sjanger: 
Drama. 
Nasjonalitet: 
Spania 2016. 
Regi og manus: 
Pedro Aldomóvar. 
Skuespillere: 
Emma Suárez, Adriana Ugarte, Daniel Grao, Inma Cuesta,Darío Grandinetti, Michelle Jenner, Pilar Castro, Nathalie Poza, Susi Sánchez, Joaquin Notario, Priscilla Delgado, Blanca Pares, Ariadna Matin, Rossy De Palma. 
Lengde: 
1 time 38 min. Aldersgrense: 9 år. 

Den høyt elskede filmskaperen Pedro Aldomóvars filmer har en stor fanskare, og har alltid hatt en distinkt signatur: store følelser og dramatiske, mellommenneskelige relasjoner i fargesprakende og sanselige innpakninger. 
Tenk på filmer som «Kvinner på randen av nervøst sammenbrudd», «Kika» og «Alt om min mor». 
Du ser det for deg, og vet hva det går i. 

Andre Aldomóvar-filmer 

Dessverre har den spanske mesteren vist svært så dårlig dømmekraft med sine siste filmer. 
Men med «Julieta», som tar utgangspunkt i tre noveller av Nobelpris-vinneren Alice Munro, er han tilbake i god, gammel form. 
Uten å by på noe nytt, verken visuelt eller dramaturgisk, fjetrer han med en intenst sanselig og poetisk film om sorg, skyld og forsoning. 
På sitt sedvanlig stilige, kloke og underholdende vis. 

Gamle traumer om igjen 

Den godt voksne Julieta (Emma Suárez) er i ferd med å flytte fra Madrid til Portugal med sin kjæreste. 
Men et kort og tilfeldig møte på gata får henne både til å endre fremtidsplanene og å hente fram igjen traumer fra fortiden. 
Dermed fortelles historien. 
Fascinerende gåtefullt helt i mål. 

Et av de aller sterkeste virkemidlene i «Julieta» er uforutsigbarheten, som gir en intens spenning. 
Derfor verken trenger eller bør en vite stort mer om den konkrete handlingen enn det. 
Bare stol på at Aldomóvar igjen får oss til både å le og gråte, og føle sterkt og mye for de suverent spilte rollefigurene. 

80-tallssveis 

I tilbakeblikkene spilles den unge Julieta av Adriana Ugarte. 
For å vise tidens plassering og gang har Aldomóvar valgt et velbrukt grep: karakteristiske hårfrisyrer og moter fra 80- og 90-tallet. 
Det som hos andre fort blir karikert, gir en ekstra menneskelig dimensjon til den skjønne Julieta i Aldomóvars univers. 
Og scenen der de to Julieta-ene bytter plass er fantastisk. 

«Julieta» skildrer et mellommenneskelig situasjon som til en viss grad er gjenkjennelig, men som også er ubegripelig. 
Det er dette som også gjør filmen så interessant. 
",1
"Takk for at du gidder, Ken Loach!
Sexy er det nok ikke å lage film om hvordan det føles å være et hår i samfunnets spikersuppe. 
Heldigvis brenner Ken Loachs filmhjerte fortsatt varmt og sint for samfunnets svakeste. 

Jeg, Daniel Blake 

Originaltittel: I, Daniel Blake. 
Sjanger: 
Drama. 
Nasjonalitet: 
Storbritannia 2016. 
Regi: 
Ken Loach. 
Manus: Paul Laverty. 
Skuespillere: 
Dave Johns, Hayley Squires, Dylan McKiernan, Briana Shann, Kate Rutter, Sharon Percy, Kema Sikazwe. 
Lengde: 
1 time 40 min. 
Aldersgrense: 
Tillatt for alle. 

Grå og sint sosialrealisme fra Storbritannias nederste sosiale lag er for lengst blitt regissøren Ken Loachs (79) varemerke. 
Filmene hans er alltid en sterk og viktig stemme for dem det er så lett å glemme og avfeie, og de er alltid så utsøkt rollebesatt at de føles dokumentariske. 

Ikke bare sint og grå 

Noen ganger har Loach vært for grå eller sentimental, andre ganger for sint for sitt eget filmatiske beste. 
Men med «Jeg, Daniel Blake», som vant den gjeve Gullpalmen i Cannes i fjor, har Loach funnet en flott balanse for å engasjere, informere og underholde på en gang. 
Men humoristisk frustrasjon og sarkastisk raseri skildrer han en skremmende og håpløs situasjon for uforglemmelige personligheter. 

Om Ken Loachs filmer: 

Daniel Blake (59) har 40 års erfaring som snekker da han får hjerteinfarkt på jobben og faller ned fra et tak. 
Nå trenger han for første gang hjelp av (velferds)staten. 
Det gjør også alenemoren Katie, som er fattig og nedslitt til beinet etter flere år uten jobb. 
De to blir kjent gjennom felles avmaktsfølelse over det de opplever som et helt ugjennomtrengelig og umenneskelig byråkratisk system, og utvikler et sterkt vennskap. 

«Jeg, Daniel Blake» handler ikke om politikken og tanken bak velferdsstaten, men om hvordan det føles for «klienten» å forholde seg til den. 
Litt av en grøsser, viser det seg. 

Evigvarende skjennepreken 

Hvert iskalde møte med saksbehandlerne er som en evigvarende skjennepreken. 
Ingen lytter. 
Prosedyren, skjemaet og ventemelodien på telefonen er Gud. 
Alle har glemt hvorfor velferdssystemet fins. 

Selv om Norge nok har et mye bedre velferdssystem enn Storbritannia, er det mange episoder fra moderne hverdagsliv her som vekker både absurd og vond gjenkjennelse. 

Å lage en så severdig og sterk film om den byråkratiske vandringen fra etat til etat, fra ydmykelse til ydmykelse, er ikke mindre enn en bragd. 
Gjennom finstemte menneskeportretter gir den et unikt og realistisk flue på veggen-innblikk i en kultur på fullstendig feil spor. 

Så takk for at Ken Loach fortsatt påtar seg å fortelle disse «små» historiene. 
",1
"Film for fansen
FILMANMELDELSE: 
Dokumentaren om Marcus & Martinus gir fansen akkurat det de vil ha. 
Alle andre kan stå over. 

«Marcus & Martinus - Sammen om drømmen», dokumentar, regi: 
Daniel Fahre, 1 t. 26 min, tillatt for alle 

«Det er et nært og usminket portrett av Norges største musikkstjerner», heter det i reklamen. 
Njaaa, det er å kalle esel for hest. 
«Sammen om drømmen» er en reklamefilm, halvannen time for dem som allerede tar tapetsert rommet sitt med bilder av Trofors-tvillingene. 
Den fungerer som akkurat det, et nytt lim mellom artister og fans. 
Vi som håpet på noe mer, vi må se andre musikkdokumentarer. 

I et forsøk på å være «nært og usminket», får vi se guttene på hjemmebane, der det bare er to vanlige gutter med kjipe matpakker og tålig god nærteknikk på fotballbanen. 
Filmens eneste ekte øyeblikk, fortsett fra all ekstasen, er når de ikke finner kjemien og formen foran en konsert i Stavanger. 
De vil helst ikke gå på scenen. 
De er trøtte og leie. 
Det er en fin sekvens. 
Det samme er nummenheten de opplever når de skriver autografer og klemmer jenter i time etter time etter time på Strømmen Storsenter. 

«Vi» forteller 

At filmen ikke pløyer i dybden er egentlig ingen overraskelse. 
En biografisk film trenger gjerne mer enn 14 års oppturhistorie for å bli interessant utover fanskarene. 
M&M gjør et godt inntrykk, selv om vi bare får en hurtig og lett overfladisk innblikk i deres liv. 

«What is wrong with the dog?» spør pappa Kjell-Erik, som setter M&M igang med leksene, mens han går i møte med plateselskapet Sony Music. 
Vi får se leksene - ikke møtet med plategiganten. 
Mon tro hva de diskuterte på det møtet? 
Hvor hardt kan to 14-åringer pushes? 

Resten er en polert historie om to vanlige gutter som - sammen med far og manageren - har en drøm om å fylle Oslo Spektrum. 
Trivelige og talentfulle typer som lever på en opptur og en drøm. 
Veien fram mot «drømmen» (utsolgt Spektrum) er effektivt fortalt og fint laget, selv om filmen aldri tillater blikk utenfra. 
Det er «vi» som forteller. 

Film for fansen 

Ingen blir intervjuet, bortsett fra tvillingene. 
Det er ingen andre stemmer som kan si noe om hva som skjer, om popbransjen, om det åpenbart problematiske med å kjøre to 12–13–14-åringer så hardt og hva det innebærer. 
Vi får ikke vite noe om det nødvendige og potensielt interessante hamskiftet fra rundtsmilende, norsksyngende småsjarmører til damemagneter med engelske tekster og stålblikk på plakatene. 
Ingenting. 

Det vi får er litt gamle videoopptak, lynkort historie og masse, masse opptak fra de siste årene. 
VG-lista-gigantomanien, store konserter, hylende jenter og mer hylende jenter. 

Men altså, jeg hadde med meg min 12 år gamle datter som har erstattet strietapeten med ørten bilder av M&M. 
Hun elsket filmen. 
Soleklar sekser. 
Hun er målet, og henne treffer de midt i hjarterota. 
Hun la til og med bort mobilen. 
Det er sterkt. 
«Sammen om drømmen» er en ny plakat, en ny Spotify-låt, som binder to kjekke typer fra Trofors enda sterkere sammen med alle som allerede elsker dem. 

Fireren er et kompromiss mellom fag og følelser. 
«Sammen om drømmen» er laget for Ella (12), ikke Pappa (36), så for de fleste som skal se filmen er kanskje hennes sekser like relevant som pappas treer. 
",1
"Ekkel, effektiv grøsser
André Øvredals første amerikanske film er en blodig, grapsete og ikke rent lite spennende affære. 

The Autopsy of Jane Doe Skrekkfilm. 
Med: 
Emile Hirsch, Brian Cox, Ophelia Lovibond, Michael McElhatton, Olwen Kelly, Jane Perry. 
Regi: André Øvredal. 
USA, 2016. 
Lengde: 
1 t. 26 min. 
Aldersgrense: 15 år 

Regissør André Øvredal, mest kjent for «Trolljegeren» fra 2010, følger skrekkfilmenes sjangerregler på godt og vondt i sin nye film. 
Denne filmen har sånn sett alt: 
Uoppklarte drap, et uidentifisert lik, overnaturlige elementer, hovedpersoner som blir fanget på lite ideelt sted og rikelig med plutselige lyder og kameraskifter som skal få oss til å hoppe i stolene. 
Sistnevnte moment kan bli noe anstrengende, spesielt når det bare brukes til å etablere en foruroligende stemning i de innledende scenene. 
Den stemningen hadde vi klart å finne i alle tilfeller, for historien som utfolder seg er ikke av det lystige slaget. 

I sentrum av handlingen finner vi en far og en sønn som jobber som obduksjonsteknikere i sin gamle familiebedrift. 
En kveld kommer den lokale lensmannen inn med en hastesak, et lik av en ukjent, ung kvinne. 
Hun har ingen ytre tegn på skader, men etter hvert som de begynner å undersøke diverse indre organer, viser det seg at det er noe spinnhakkende galt et sted. 
Ubeleilig nok blåser det opp til storm omtrent samtidig, noe som igjen isolerer de to i likhuskjelleren, som det blir mer og mer klart at ikke er noe blivende sted. 

Brian Cox er glimrende som den i utgangspunktet sindige og jordnære seniorobdusenten, mens Emile Hirsch, som spiller sønn og lærling, har litt mer å gå på. 
Det oppstår et par stirre undrende ut i luften-øyeblikk som balanserer farlig nær parodien til tider, men stort sett lander han på rett side. 

Det er kanskje overflødig å anføre at dette ikke er filmen for deg som sliter med å se operasjonsbilder og andre situasjoner hvor det utforskes hvordan folk tar seg ut på innsiden. 
Det er like fullt et effektivt grep for å bygge opp og rive ned skillet mellom hovedpersonenes nøkterne realisme og de overnaturlige hendelsene de blir tvunget til å forholde seg til etter hvert som realitetene utfolder seg i all sin gru. 
Så får vi heller bære over med en del logiske brister, og at de personlige historiene aldri blir mer enn halvkveda viser uten synlig relevans for handlingen. 
",1
"Søvndyssende sang
«Kvar song ei soge» gir et smalt, stillferdig og ufokusert bilde av mennesker som holder liv i kveding og norsk folkemusikk. 

Kvar song ei soge 

Dokumentar. 
Medvirkende: 
Inger Lien, Hillborg Romtveit, Marthe og Jarle Nordjordet, Britt Karin og Halvor Nordjordet, Jon Inge og Ragnhild Øverbø Særsland, Randi Øverbø Hove, Kjell Hove, Einar Øverbø, Trygve Vågen, Birgit Landsverk og Lars Erik Skjøtskift Øygarden. 
Regi: Aaslaug Vaa. 
Norge, 2016. 
Lengde: 
1 t. 11 min. 
Aldersgrense: 
Tillatt for alle. 

Norges høyesteliggende bygd, Møsstrand, er åstedet for Aaslaug Vaas dokumentar «Kvar song ei soge». 
På dette lille stedet, høyt oppe ved Hardangervidda, lever det bare 115 personer, og den gamle sangtradisjonen kveding ser ut til å spille en viktig rolle i det lille lokalsamfunnet. 
Vaa veksler mellom flotte og storslåtte naturbilder og tette bilder av mennesker som synger og forteller om sangen. 
Hun fanger hverdagslige sysler som spikking, fisking, brodering og måltider, er flue på veggen når de tar seg en fest og synger og spiller hardingfele, danser og brenner St. Hans-bål. 
Menneskene vi møter framstår som ekte og autentiske, ofte usminket og i avslørende lys, og den vakre sangen ligger der som et effektfullt lydspor, i all sin enkelhet. 

Likevel er det altså vanskelig å la seg engasjere. 
Det er det flere grunner til. 
Man får aldri noen god bakgrunnshistorie om musikken det handler om. 
Historikken mangler i all hovedsak, i stedet overlater Vaa formidlingen til den enkeltes personlige anekdoter og løsrevne fortellinger. 
Dette kunne vært et greit grep om filmen konsentrerte seg om å fortelle en eller flere historier om menneskene som synger. 
Men vi får ikke det heller, i stedet bygges filmen opp av tilsynelatende tilfeldige møter med forskjellige personer som synger og snakker om sangen, men vi blir aldri spesielt godt kjent med noen av dem. 
Mange av situasjonene virker også veldig stive og oppstilte, som når en familie på fire er plassert i en sofa rett foran kamera. 

For en som ikke er brennende opptatt av denne sangtradisjonen, gjør filmen lite for å vekke interessen. 
Dermed sitter man igjen med en film som antakelig appellerer til menigheten, men som ellers framstår som ufokusert, vag og på mange måter kjedelig. 
",0
"Film:Mirakelet å finne veien hjem 

Det er mange grøfter å falle i når du skal fortelle gripende historier om fattige mennesker. 
«Lion» styrer unna. 

Med: 
Dev Patel, Rooney Mara, Nicole Kidman. 

Regi: 
Garth Davis 

Lengde: 1 time, 58 minutter 

Aldersgrense: 9 år 

Garth Davis bruker gamle knep i sin debutfilm, «Lion». 
Han åpner de to timene han gir oss med bilder av jorden fra oven - vi ser hav og klipper, veier og skoger, åpne landskaper. 
Og plutselig, en liten gutt som løper. 

Dette er guttens historie, beretningen om den fem år gamle inderen som ikke finner hjem igjen, blir adoptert til Australia, og takket være Google Earth klarer å spore opp igjen sin biologiske familie 25 år senere. 

Historien kan kjøres i mange grøfter når du har et slikt materiale, særlig når det er basert på en sann historie. 
Det kan fort bli altfor tåredryppende. 
Det kan lett bli en glorete fattigdomsidyll av typen «de er fattige, men de har jo hverandre - de er lykkelige - de smiler mye mer enn vi gjør». 

Men Davis styrer utenom, først og fremst fordi han ikke faller for alle fristelsene underveis. 
Han er jordnær i sin skildring av indisk landsbygd, han er ærlig når han skildrer brødrene og moren som jobber dag og natt for å holde liv i familien, han våger gi oss lange scener uten dialog - bilderekker som driver filmen framover, stort sett uten å være overtydelig midt i det store (melo)drama vi er vitne til. 

Utfra forhåndsomtalen kan vi tro at «Lion» aller mest er historien om den voksne adoptivsønnen som finner tilbake til barndommen, men halve filmen handler om tiden før han blir adoptert; om hans liv i familien og månedene han er mutters alene blant millionene i storbyen Kolkata (tidligere Calcutta). 
Her bærer femåringens uttrykksfulle ansikt store deler av fortellingen på imponerende vis. 

Et par tiår senere følger vi gutten som student, i hans australske adoptivfamilie. 
Dermed utvider historien seg, nå handler det ikke bare om gutten (Dev Patel fra «Slumdog Millionaire») og hans jakt på fortiden - minst like, om enn i små sekvenser, skildres spenningen mellom adoptivmor (superstjernen Nicole Kidman) og adoptivsønnens jakt på en annen mor. 
Det utløser dårlig samvittighet og fravær, taushet og misforståelser, anklager og angst. 

Og det viser at Kidman er en stor skuespiller som ikke trenger store fakter for å trenge gjennom. 
På samme måte er filmen stillferdig midt oppi alle de svære følelsene. 
Se den. 
",1
"FILM:Sentimental samtalesuppe 

Det kan gå riktig galt når Hollywood skal prøva å by på livsvisdom om Døden, Tida og Kjærleiken. 

Med: 
Kate Winslet, Keira Knightley, Will Smith, Edward Norton, Helen ­ Mirren, Naomie Harris, Michael Peña 

Lengde: 1 t. 36 min. 

Aldersgrense: 
Tillate for alle 

Will Smith. 
Helen Mirren. 
Edward Norton. 
Keira Knightley. 
Kate Winslet. 
Michael Peña. 
Når du ser rollelista i «Collateral Beauty» skulle du tru at dette var ein bra film. 
Men nei. 
Sjølv verdas beste skodespelarar kan ikkje redda denne. 

«Collateral Beauty» handlar om den vellukka reklamemannen Howard (Will Smith), som - forståeleg nok - går heilt i bakken ettar at den seks år gamle dottera hans døyr. 
Han sluttar å fungera, sluttar å snakka, sit bare og stirer, får grått hår, syklar rasande mot trafikken i New York, og byggjer svære dominokonstruksjonar som han så raser. 
Regissør David Frankel («The Devil Wears Prada», «Marley & Me») har med andre ord valt dei mest obenbare klisjeane i verda for å illustrera «deprimert mann». 
Og Will Smith er neppe den rette til å spela rolla. 

Kollegene på reklamebyrået (Norton, Winslet) fortvilar, både over Howard, men også over at byrået hamnar i trøbbel når ein av deira viktigaste menn ikkje har fungert på tre år. 
Derfor hyrer dei privatdetektiv og tre skodespelarar som skal spela Døden (Mirren), Tida (Jacob Latimore) og Kjærleiken (Knightley). 
Skodespelarane skal konfrontera/lura Howard til å føra samtalar med desse imaginære, abstrakte storleikane, mens privatdetektiven skal dokumentera Howards rare oppførsel. 

Desse samtalane blir, som dei fleste andre samtalane i «Collateral Beauty», kvasieksistensiell godtkjøpsfilosofi, litt på sånn livscoachnivå. 
Det pussige er at karakterane av og til er inne på det sjølv, at dette bare er sentimental suppe, som for å redda seg inn etter å ha sagt noko skikkeleg klissete og svadaaktig. 
Men det hjelper altså ikkje. 

Bare for å ta tittelen: 
«Collateral Beauty» er jo ikkje eit eige omgrep, men ein slags variant av «collateral damage», altså «utilsikta skade» etter militære aksjonar. 
«Collatteral Beauty» skal vera den utilsikta «skjønnheten» som ifølgje ein av livsfilosofane og samtaleterapeutane skal oppstå etter at du har mista nokon til døden. 
Men det er jo bare sprøyt. 

Eg blei sitjande og lura på om det var noko galt med meg i og med at eg ikkje kjende det ein plass mens eg såg denne filmen. 
Eg meiner: 
Det finst ikkje noko verre enn å mista barnet sitt. 
Eg er far sjølv. 
Eg burde ha identifisert meg med Howard og hans smerte. 
Eg burde kjent noko. 
Ganske særleg sidan heile filmen er designa for å få meg til å føla ein heil masse, med sine sentimentale passusar, med sine tårer og med sin svulstige musikk. 
Attpåtil i eit julepynta New York. 

Men det er kanskje derfor dette ikkje treff? 
Fordi filmen prøver så altfor hardt, så altfor openbart, så altfor platt å manipulera sjåaren til å gråta, kanskje le litt, kanskje gjera begge delar, på klissete, glatt, hollywoodsk mainstreamvis. 
Og så ender det sjølvsagt som det må i Hollywood. 

Nei, filmar om store eksistensielle spørsmål, om Døden, Tida og Kjærleiken, bør ikkje overlatast til sentimentale amerikanarar i Hollywood. 
Sånne ting skal gjera vondt i sjela. 
Sånne ting skal vera rått, ikkje søtt. 
Sånne ting bør ein overlata til europearar. 
Til franskmenn. 
Til danskar. 
Til ein nordmann. 
Då kan du få utilsikta skjønnheit. 
",0
"Tøysete, actionfylt dataspilleventyr
Hva får du hvis du blander sammen en fascistisk forskningslab, den spanske inkvisisjonen og Dan Browns konspirasjonsfabler? 
Kanskje noe i nærheten av denne filmen. 

Action/Eventyr/Sci-Fi Skuespillere: 
Michael Fassbender, Marion Cotillard, Essie Davis, Jeremy Irons, Brendan Gleeson, Charlotte Rampling. 
Regi: 
Justin Kurzel USA, 2016. 
Lengde: 
1 t. 55 min. 
Aldersgrense: 
12 år 

Jeg har tidligere kritisert flere dataspill for å prøve å være filmer. 
Det er ikke alltid vellykket å forsøke å forene to formater som tross alt er så ulike hverandre. 
Det har da også vist seg vanskelig å filmatisere kjente spillserier, og forsøkene har stort sett blitt lunkent mottatt. 
Dermed var forventningene ganske lave, og sånn sett kan man jo si at Justin Kurzels «Assassin’s Creed» innfrir. 
Dette er en røverhistorie så fjernt fra alt som kan ligne virkelighet og logikk som man kan komme, men noen ganger skal man som kjent bare la seg underholde. 
Og på det område innfrir filmen til tider, hadde det bare ikke vært så mye visuell støy å forholde seg til. 

Vår hovedperson er Callum Lynch (Michael Fassbender), som blir henrettet med giftsprøyte som voksen etter en noe trasig start på livet. 
Til sin store overraskelse våkner han faktisk opp igjen, og det viser seg at han er internert i et forskningslaboratorium hvor en ambisiøs, ung kvinner prøver å utrydde menneskelig ondskap ved hjelp av en slags tidsmaskin. 
Så kommer det fram at vår helt stammer fra en hemmelig sekt som har forsøkt å nedkjempe en annen sekt i mange århundrer. 
Stridens eple er faktisk et eple, det fra Edens hage, som skurkene i denne historien vil ha tak i for å kunne utrydde menneskers frie vilje og dermed gjøre dem til medgjørlige roboter. 
Ja, det er like ellevilt som det høres ut. 

Lynch kastes i alle tilfeller tilbake i tid hundrevis av år, og tar form av en forfader som forsøker å unnslippe den spanske inkvisisjonen og redde eplet. 
Det gir oss noen spektakulære actionscener som låner friskt og ganske vellykket fra spillene de er basert på. 
Men de som har prøvd å se på når noen andre spiller spill, vet at dette er noe man kan bli ganske trøtt i hodet av etter en stund. 
De som har spilt en del selv, vet at man ikke nødvendigvis er så opptatt av personene i spillet og historien i seg selv, at det handler mer om å mestre oppgavene og komme seg helskinnet videre. 
Slik er det her også. 
Slitsomt å se på, og en historie og folk det er lett å forholde seg fullstendig likegyldig til. 
",0
"Usentimentalt om deprimert mann
«Manchester by the sea» er en usminket og hjerteskjærende historie om en mann som prøver å reise seg etter at livet er lagt i ruiner. 

Manchester by the Sea Drama Skuespillere: Casey Affleck, Michelle Williams, Kyle Chandler, Lucas Hedges, C.J. Wilson. 
Regi: 
Kenneth Lonergan USA, 2016 Lengde: 
2 timer, 17 minutter. 
Aldersgrense: 
12 år 

«Manchester by the sea» har tatt sitt navn fra den amerikanske småbyen med samme navn. 
Det er også i denne lille kystbyen i Massachusetts, et sted hvor alle tilsynelatende kjenner alle, at det meste av handlingen utspiller seg. 
Hovedpersonen er Lee Chandler (Casey Affleck), en mutt, innesluttet type som bor i en sliten kjellerleilighet og jobber som vaktmester i noen boligblokker i Boston. 
Han lar seg lett irritere over sine oppdragsgivere (ofte med rette), og fritiden tilbringes med å drikke øl alene på puben og yppe til bråk. 
Når han så får en telefon fra sykehuset om at broren ligger for døden, hiver han seg i bilen og drar hjem til Manchester-by-the-sea, hvor han uforvarende får ansvaret for sin tenåringsnevø når broren dør. 

Avslører litt og litt 

Hjemkomsten er, omstendighetene tatt i betraktning, lite gledelig, men det er mer som ligger bak Lees åpenbare motvilje mot å oppholde seg der og omgås menneskene som bor der. 
Gradvis avslører regissør Kenneth Lonergan deler av Lees fortid, gjennom nåtidig dialog og hyppige tilbakeblikk. 
Tilbakeblikkene viser en ganske annen mann, en glad og spøkende familiefar som drar på fisketur med nevøen og utviser stor entusiasme for å være sammen med familie og venner. 
I de nåtidige klippene får vi vite at han nå er skilt, og at det er et eller annet som ikke stemmer. 
«Er det DEN Lee Chandler?», sier folk når han dukker opp, med dårlig skjult forferdelse. 
Den gradvise oppbyggingen er laget på en så elegant og følsom måte at den største avsløringen treffer på skikkelig ubehagelig vis i magen. 

Kjølig og nøkternt 

Hjemkomsten blir skildret på en nøktern og stillferdig måte, hvor det kjølige vinterlandskapet speiler kulden som har tatt bolig i Lee og som nekter å slippe taket. 
Takket være Afflecks ypperlige rolletolkning, blir vi kjent med en mann som vet hvordan han burde oppført seg, men som ganske enkelt ikke får det til. 
I likhet med flere av de andre rollefigurene sliter han med å finne de rette ordene, og ender gjerne opp med å bli frustrert over at han ikke klarer å uttrykke hva han føler. 
Han har murt seg inne i sitt eget tungsinn, og de spredte forsøkene på å komme seg på beina og samle seg, faller tungt til jorden. 
Det ender ofte med at han utagerer i sinne, eller at han lukker seg helt, selv om det hele tiden er tydelig at han faktisk forsøker å hente seg inn. 

Tenåringsfloker 

Nevøen, 16 år gamle Patrick (Lucas Hedges), representerer på sin side lyspunktet, det som tross alt får livet til å gå videre. 
Etter hvert som Lee blir tvunget til å oppta forholdet til ham, tvinges han gradvis ut av sitt eget mørke. 
Den nye rollen som forsørger av en tenåring byr på rikelig med morsomme og pinlige situasjoner. 
Han må plutselig prøve å finne ut hvordan man forholder seg til en livsglad tenåring som med den største selvfølgelighet sjonglerer med to kjærlighetsforhold og som ber onkelen oppholde den enes mor, slik at de unge skal få seg en liten halvtime i høyet. 
Han opplever også hvordan det er å bli redusert til privatsjåfør og minibank, men som plutselig er den eneste som kan hjelpe når de forsinkede reaksjonene på farens død begynner å melde seg for den unge gutten. 

Lonergan kunne sikkert gjort det enkelt og laget en solskinnshistorie om hvordan alt går bra når man bare får noen å bry seg om, og hvordan alle kan komme seg igjennom den tunge tiden hvis de bare går inn for det. 
Dette er heldigvis ikke den typen film. 
I stedet gir den rikelig med stoff til ettertanke, og behandler varsomt temaet om hvor mye et menneske egentlig kan tåle. 
",1
"«Orange» blir stadig svartere
«Orange is the New Black» har i perioder truet med å bli i overkant repeterende. 
Sesong 5 er i så tilfelle et velkomment, men like fullt ubehagelig avbrudd. 

Orange is the New Black 

Amerikansk dramaserie. 
Sesong 5 slippes på Netflix 9. juni. 

Etter å ha sett sesong 3 av den i utgangspunktet glimrende Netflix-serien «Orange is the New Black», fryktet jeg at kruttet var brukt opp. 
Vel, så feil kan man altså ta. 

De som så sesong 4, husker at den ga et skarpt blikk på hvordan verdensfjerne businessfolks inntog i fengselsbransjen fikk fatale følger for de innsatte i Litchfield kvinnefengsel. 
Det blåste nytt liv i serien, og sesongen ble avsluttet med en solid cliffhanger, hvor den vanligvis så konfliktsky Daya siktet på en av vaktene med en pistol. 

Den nye sesongen fortsetter der den forrige slapp. 
Raseriet og opprøret som eskalerte etter at en av de innsatte ble drept av en vakt, utvikler seg til en gisselsituasjon, hvor de innsatte tar over kontrollen i fengselet. 

Handlingen er tidsmessig betydelig mer komprimert enn tidligere, og dreier seg i all hovedsak om den indre dynamikken når fangene på den ene siden skal klare seg selv og på den andre siden forhandle med de ansvarlige på utsiden. 

Serien var i utgangspunktet en dramaserie som lånte flittig fra komediesjangeren. 
Nå kan vi trygt slå fast at det som var igjen av komedie, er borte. 
Vi får riktignok fortsatt en del godt komponerte replikkvekslinger som er til å dra på smilebåndet av, men bakteppet er gjennomført mørkt. 
Mens vi tidligere har sett et par i overkant sentimentale episoder i forbindelse med morsdag og jul, utforsker denne sesongen i stor grad hvordan ekstreme situasjoner kan få fram det verste i folk. 

Også i denne sesongen presenteres vi for bakgrunnshistoriene til utvalgte innsatte. 
Det bidrar til å gi kjøtt på beinet til hovedhistorien, og i mange tilfeller bidrar det til at vi ser på personene med nye øyne. 
Dette er imidlertid ingen forenkling eller romantisering som prøver å fortelle oss at alle er gode på bunnen eller at alt er systemet sin feil, men det bidrar til å nyansere bildet og kan kanskje også utfordre våre fordommer. 

Utgangspunktet for serien var forfatter Piper Kernans selvbiografiske roman om sitt eget fengselsopphold. 
Etter hvert har historien flyttet seg et godt stykke bort fra utgangspunktet, og har ikke lenger noen klar hovedperson. 
Det har serien så avgjort hatt godt av, ikke minst fordi dreiningen bidrar til å belyse strukturelle problemer mer enn enkeltskjebner. 
",1
"«House of cards» er great igjen
Etter en liten dupp er «House of Cards» tilbake i den mørke stemningen som kjennetegnet de to første sesongene. 

House of Cards 

Sesong 5 slippes på Netflix tirsdag 30. mai 

Enkelte kritiske røster hevdet i sin tid at «House of Cards» var mange hakk for usannsynlig. 
Nå som den reelle amerikanske toppolitikken for lengst har gått forbi det en serieforfatter med respekt for seg selv ville kunne finne på av usannsynligheter, er det interessant å se hvordan dramaet om ekteparet Underwood manøvrerer seg videre i et politisk landskap hvor det kan virke som om alt er mulig. 

Men der den virkelige amerikanske presidenten til stadighet framstår som en usedvanlig løs kanon som styrer ut fra innfallsmetoden mens rådgiverne river seg i håret, er ekteparet Frank og Claire Underwood (Kevin Spacey og Robin Wright) så kalkulerte at de sikkert kunne ha gitt Machiavelli et par leksjoner. 

I forrige sesong knaket forholdet litt i sammenføyningene, mens det nå ser ut til at paret, som altså stiller som henholdsvis presidentkandidat og visepresidentkandidat, har funnet en minnelig løsning for sitt aseksuelle samliv, hvor de framstår som en slags symbiose i alt unntatt det fysiske. 

Politiske dyr 

Dette er også en av seriens styrker, det nære blikket på disse to menneskene, kombinert med de ytre intrigene og det politiske spillet. 
De to tingene hører nært sammen, fordi spillet er noe som gjennomsyrer livene til de to så grundig at man aldri helt vet om man får et glimt av en slags menneskelighet, eller om hver minste ting er kalkulert og iscenesatt. 
Som når Claire slipper ut noen tårer i en begravelse, og i ettertid nevner for mannen at hun kanskje ikke burde gjort det, mens han på sin side berømmer henne for forestillingen. 
Vi vet aldri hva som er ekte, eller om noe i det hele tatt er det. 
Og siden vi aldri helt vet om de to hovedpersonene overhode har noen menneskelige trekk, er det også interessant å forsøke å finne ut hva som driver dem. 

Tilbake til start 

Dette er den første sesongen uten serieskaper Beau Willimon. 
Ikke minst derfor er det godt å se at stemningen fra de første sesongene er tilbake. 
Det samme er Frank Underwoods karakteristiske monologer direkte til kameraet. 
Dette erstatter i stor grad forrige sesongs noe overtydelige kryssklipping mellom scenene hvor presidenten framførte taler og der han øvde på de samme talene. 

Man kunne knapt laget en serie om de aller innerste sirklene i Det hvite hus uten å flette inn noen referanser til dagsaktuelle hendelser. 
Som mange sikkert husker, endte forrige sesong med at en såkalt hjemmegrodd islamist halshugde et gissel. 
Jakten på vedkommende og hans IS-lignende organisasjon blir dermed en sentral del av det politiske spillet opp mot det forestående presidentvalget. 
I tillegg fletter manusforfatterne inn flere paralleller til det siste årets hendelser i amerikansk politikk. 

De som har fulgt serien fra starten, husker en president som ikke har skydd noen midler for å nå toppen. 
Noen av skjelettene har allerede begynt å rasle i skapene sine, og det er ingen grunn til at de skal holde seg rolige nå heller. 
Snarere tvert imot. 
Men til tross for at man gjerne skulle tro at alle triks og vrier snart begynte å bli oppbrukt, klarer serieskaperne framdeles å blåse nytt liv i spillet og de klarer også å skape overraskende vendinger. 
Og med de mange skremmende parallellene til dagens virkelighet, har serien fått en ny dimensjon og relevans. 
",1
"«Broadchurch» tilbake i storslag
En ny krimgåte og nye folk skaper nytt liv til en serie som truet med å kjøre seg fast i forrige sesong. 

Broadchurch, sesong 3 

Premiere på NRK1 2. påskedag kl. 21.40. 

Anmeldelsen er basert på de to første episodene. 

NB! 
Denne anmeldelsen røper deler av handlingen i de to første sesongene. 

Når den tredje sesongen av den britiske serien «Broadchurch» starter, har vi spolt tre år fram i tid fra der vi slapp i forrige runde. 
Handlingen settes i gang når Ellie Miller og Alec Hardy får en stygg voldtektssak i fanget. 
Den 49 år gamle kvinnen Trish, fra en av nabobyene, dukker forkommen og forvirret opp for å rapportere et overfall. 
Hun er blitt slått ned, bundet, kneblet og voldtatt etter en fest. 
Hun har ingen anelse om hvem overgriperen kan ha vært, og scenene hvor hun forsøker å hente seg inn og fortelle hva som har skjedd, er hjerteskjærende. 

Det gjør ikke saken lettere at det har vært om lag 50 menn i nærheten idet overgrepet har funnet sted, og Ellie og Alec får dermed en nær sagt uoverkommelig jobb med å sjekke hvem som har vært hvor, hva de har sett og hva de eventuelt skjuler. 

Sår som ikke vil gro 

Beth Latimer (Jodie Whittaker) har kommet seg på beina igjen, og har begynt å jobbe som rådgiver for voldsofre. 
Dermed trekkes hun inn i hovedhistorien, som den forskremte Trishs samtalepartner og moralske støtte. 

Det viser seg ellers at ekteskapet til Beth og Mark ikke har klart seg etter den tøffe tiden i etterkant av sønnens død. 
Mark (Andrew Buchan) er den som ser ut til å slite mest med dette, og han graver seg ned i en uforløst frustrasjon over at sønnens drapsmann fortsatt er på frifot. 

God krimgåte 

Det er flere grunner til at denne serien hever seg mange hakk over den gjengse småbykrim. 

Krimgåtene i seg selv er godt skrudd sammen. 
Serieskaper Chris Chibnall klarer på mesterlig vis å porsjonere ut ulike hint som kaster mistanken på flere personer, og viser hvordan mange har noe å skjule, uten å røpe hva eller hvorfor. 
Samtidig mister vi aldri menneskene det faktisk handler om av syne. 

Serien henter sitt navn fra byen hvor handlingen foregår, noe som neppe er tilfeldig. 
Det er jo på sett og vis selve byen som rammes når tragediene inntreffer. 
På en rå og usentimental måte får vi se hvordan Dannys familie og småbysamfunnet rundt dem sliter med ettervirkningene av drapet i første sesong. 
Om hvordan de finner strategier for å leve med sorgen og sinnet, og hvordan de samtidig må finne en måte å leve videre på. 
Dette formidles effektfullt av gode skuespillere som klarer å få fram hvordan både håpløshet og håp kan leve i en og samme person. 
Usikkerheten ligger imidlertid latent og nager. 
Alle vet nå at det verste faktisk kan skje i et fredelig samfunn som dette, og de vonde følelsene bobler dermed raskt til overflaten når volden rammer igjen. 

Radarpar 

Kameraføringen viser effektivt kontrastene mellom de ofte klaustrofobiske forholdene som kan oppstå på et kjenner alle-sted og den storslåtte, frie naturen samme sted. 
Denne stemningen understrekes av islandske Ólafur Arnalds strålende musikk. 

Midt i det hele står radarparet Ellie Miller (Olivia Coleman) og Alec Hardy (David Tennant). 
De byr på noen av de beste dialogene i serien, og dynamikken dem imellom er praktfull, med alle sine syrlige kommentarer og søskenaktige småkjekling. 
Ellie er fortsatt den omtenksomme som klarer å få skremte vitner til å snakke, mens Alec er den som oppretter balansen når hun lar jobben invadere privatlivet i for stor grad. 
Begge bærer åpenbart på mange vanskelige følelser etter de to foregående sesongenes hendelser, noe vi får akkurat passe store innblikk i, uten at det skygger for den øvrige handlingen. 

Der den litt ujevne sesong 2 i all hovedsak omhandlet saker som allerede var introdusert i sesong 1, åpner årets sesong opp for nye konflikter og nye folk. 
Dømt ut fra de første to episodene fungerer dette som en sårt tiltrengt vitamininnsprøytning, og det lover godt for resten av historien. 
",1
"Sterk fortelling om vold og illusjoner
«Apple Tree Yard» er en ubehagelig og mangfoldig historie som ikke slipper taket med det første. 

Apple Tree Yard 

Britisk serie i fire deler. 

Første episode sendes på TV2 mandag 10. april kl. 21.40. 

Som i fjor er det TV2 som byr på de beste påskekrimseriene for oss tv-tittere. 
Og den mest fascinerende er uten tvil «Apple Tree Yard». 
Mens tradisjonell krim ofte starter med forbrytelsen og lar resten av handlingen dreie seg om oppklaringen, tar «Apple Tree Yard» andre og ofte mer interessante veier. 

Hovedpersonen i serien er forskeren Yvonne Carmichael, en fornuftig og rolig kvinne et sted i 50-årene. 
Det er lite og ingenting ved henne som tilsier at hun plutselig skal ha sex i et bøttekott med en mann hun har truffet for bare få minutter siden, men det har hun altså. 
Hun møter ham også igjen, har lange, gode samtaler på kafé, og lidenskapelige stunder i mørke bakgater. 
Mannen gir inntrykk av å jobbe som hemmelig agent, han vet hvilke overvåkingskameraer som er tilkoblet og hvilke som bare er til pynt, og han får henne til å stole på at han vet hva han driver med. 

Mange spørsmål 

Allerede der melder de første spørsmålene seg. 
Hvordan kan det ha seg at en godt gift, tilsynelatende fornuftig kvinne begir seg ut på denne typen risikofylte aktiviteter? 
Hvorfor lar hun, en vitenskapskvinne som daglig forholder seg til verifiserbare opplysninger, seg overbevise om at den hemmelige elskeren er en hemmelig agent, uten noen form for bevis? 

Vi får ingen åpenbare svar, men mange hint. 
Den tilsynelatende perfekte ektemannen har et forhold på si, men legger egentlig skylden på Yvonne. 
De har jo aldri sex lenger. 
Hun er på sin side fylt av bekymring for sin bipolare sønn som åpenbart sliter med å takle livets små og store utfordringer. 
Kanskje trengte hun bare å rømme fra en virkelighet som fortonte seg som uoverkommelig, i all sin britiske avmålthet. 

Brutal voldshandling 

Men før dette fisler ut i et gjennomsnittlig ekteskapsdrama, tar historien en uventet og svært ubehagelig vending. 
Yvonne blir brutalt overfalt og voldtatt av en kollega. 
Lammet av redsel våger hun ikke å gjøre motstand. 
Og i ettertid gjør hun alt det hennes gamle jeg ville frarådet andre voldtektsofre: 
Hun går i dusjen, hun gjemmer bort blåmerkene, hun forteller ingenting til ektemannen, hun går ikke til politiet. 
Heller ikke denne oppførselen blir utfyllende forklart, men er likevel en sterk påminnelse om hvor vanskelig det er å være den fornærmede i en forbrytelse uten vitner. 
Serien viser fram voldtektens ødeleggende virkninger på en usentimental måte, og dette utgjør igjen bakteppet for den neste kriminelle handlingen som skjer. 
Vi skal ikke røpe så mye mer av handlingen, annet enn at det hele er kyndig og tankevekkende skrudd sammen. 

Stoff til ettertanke 

Det som kanskje først og fremst gjør denne serien så vellykket, er at vi blir sittende igjen med like mange spørsmål som svar. 
Ikke når det gjelder den ytre handlingen, der blir handlingsforløpet sakte men sikkert blottlagt. 
Serien får oss i stedet til å tenke over hva som er hovedpersonenes motivasjoner, og hva det er som får oppegående og reflekterende mennesker til å lure seg selv. 
Dette er mesterlig gjennomført her, og resultatet er en serie som man kan gå og gruble over lenge etter at den siste episoden er forbi. 

Les anmeldelsene av de andre påskekrimseriene her: 
",1
"Mørk og medrivende Christie
«Vitnet» er en god påminnelse om at Agatha Christies forfatterskap fortsatt ikke har gått ut på dato. 

«Agatha Christie: 
Vitnet» 

Britisk miniserie i to deler. 

Første episode sendes på TV2 Langfredag kl. 21.40. 

I fjor ble jeg gledelig overrasket over Agatha Christie-miniserien «And then there were none», som ble sendt på TV2. 
Den bød på noe helt annet en den tross alt ganske koselige krimmen vi er vant til fra britenes krimdronning. 
Den mørke og kaotiske stemningen viste til det fulle at Christies bøker ikke nødvendigvis har gått ut på dato. 
Årets krim fra samme forfatter byr på mer av det samme, denne gang i en miniserie basert på novellen «Witness for the prosecution». 

Her etterforskes det brutale drapet på en rik, enslig frue i London på 1920-tallet, godt spilt av Kim Catrall fra «Sex og singelliv». 
Mistanken faller fort på den unge mannen Leonard Vole, som nylig har innledet et lidenskapelig forhold til den langt eldre kvinnen, og som hun i tillegg har testamentert hele sin formue til. 
Leonard har med andre ord et godt motiv, men har også et tilsvarende sympatisk vesen. 
Han er tydelig traumatisert etter å ha deltatt i 1. verdenskrig, og han har kommet tilbake til et land som i stedet for å belønne ham for innsatsen, lar ham leve på fattigdomsgrensen, uten utsikter for noen varig og trygg jobb. 

På sitt sedvanlige elegante vis lar Christie alle tilsynelatende uviktige detaljer spille en betydningsfull rolle etter hvert som intrigene rulles opp. 
De mørke, regnfulle og styggvakre bildene fra Londons gater kombinert med mørket flere av de involverte går og bærer på, skaper en trolsk stemning hvor det er vanskelig å forstå hvem folk egentlig er før det er for sent. 
Overgangen til tv-skjermen har på mesterlig vis ivaretatt Christies umake innsikt i menneskesinnets mørkere kroker, samt hennes gode evne til å lure oss til å tro at vi har forstått alt, for så å snu alt på hodet. 

Les anmeldelsene av de andre påskekrimseriene her: 
",1
"Hurra for nye runder Morse
Britisk krim på sitt beste - for alle som tåler litt temposvak fortelling. 

Unge inspektør Morse (Endeavour), sesong 4, produsert for ITV. 
Fire enkeltstående episoder på halvannen time. 
NRK 1, 13.-16. april. 

Mange tv-serier får avleggere, men de færreste får to. 
«Inspektør Morse», en bauta i engelsk tv-krim, har faktisk klart det. 
Universet som er basert på Colin Dexters sterke romaner fra Oxford-miljøet, er nå skildret i tre ulike tv-serier. 
Først originalen «Inspektør Morse» fra 1987 til 2000, dernest fortsettelsen «Lewis» fra 2007 til 2015, og nå også førsettelsen «Unge Inspektør Morse» (som på engelsk heter Endeavor, etter Morse sitt sjelden brukte fornavn) som startet i 2013 og fortsatt pågår - med handling fra den gang Morse var ung og fersk. 
Det er et lite mirakel at det fortsatt finnes levende professorer i Oxfords gater og streder. 

Dere får ha denne litt omstendelige omveien unnskyldt, for sånn er serien også - langsom, dvelende, omstendelig. 
Men hele tiden på den gode, håndverksmessig utsøkte, britiske måten. 
Her er ingen bilder tilfeldige, ingen replikker halvtenkte, ingen dramaturgiske grep overtydelige, ingen skuespillere svake, og den litt patosfylte musikken er som før signert Barrington Pheloung - dette er altså skikkelig tvers gjennom. 
Som alltid. 

Derfor blir ingen overrasket over fjerde sesong, selv om den er litt mørkere enn de tre foregående. 
Den unge Morse krangler litt mer med sjefen som sørger dypt over sin forsvunne datter, Morse føler seg tråkket på fordi eksamenspapirene hans er borte vekk, men han klarer likevel å løse drapsgåtene. 
Og som før er det avsluttende episoder med noen handlingstråder som går på langs. 

Denne gang begynner det med en historie i skyggen av den kalde krigen. 
En sjakkspiller skal utfordres av en datamaskin, mye prestisje står på spill, og det dukker opp druknede lik både i elven, i svømmehallen og andre steder. 
Er det mord, eller ikke? 
Og er det en sammenheng mellom de døde og sjakkduellen? 

Gjett to ganger, og bruk deretter halvannen time på å se om du gjettet riktig. 
Og deretter kan du glede deg til tre nye halvannentimer av britisk kvalitetskrim. 

Anmeldelsen basert på de to første episodene. 

Les anmeldelsene av de andre påskekrimseriene her: 
",1
"Omstendelig jakt på gamle syndere
«Nedgravde hemmeligheter» har et rikt og interessant persongalleri, men prøver å få til for mye på en gang. 

Britisk serie i fire deler. 

Første episode sendes på NRK1 mandag 10. april kl. 21.30. 

Cold case-etterforskerne Cassie Stuart og Sunny Kahn får et 25 år gammelt dødsfall å hanskes med i den nye sesongen av «Nedgravde hemmeligheter», når et skjelett som er pakket inn i en koffert blir hentet opp av en elv. 
Det eneste som kan identifisere vedkommende er en personsøker (yngre lesere/seere får google hva det er) og en klokke. 
Kløktig politiarbeid avdekker etter hvert at den døde er en konservativ politiker som ble meldt savnet tidlig på 1990-tallet. 

Så får vi gradvis vite hvem han var, og det avdekkes etter hvert at flere kan ha hatt gode grunner til å ønske ham død. 
På den andre siden står de etterlatte, som har måttet takle sorg og savn og uvisshet i 25 år. 
Spesielt den sosialt utfordrede sønnen gjør inntrykk, mens kona ser ut til å ha holdt en del viktige opplysninger for seg selv. 

Parallelt med dette, blir vi kjent med tre ulike personer som først ser ut til å ha fint lite til felles, men som etter hvert trekkes inn i etterforskningen av ulike grunner. 
Både bakgrunnshistorier og nåtidige problemer skal utførlig skildres. 
I tillegg har de to etterforskerne sine egne små og store problemer å hanskes med. 

Det er ofte en god ting at serier som denne skaper autentiske personer av kjøtt og blod, at de ikke deler mennesker inn i svart og hvitt og at vi får plausible forklaringer på hvorfor folk handler som de gjør. 
Problemet i dette tilfellet er at de små sidesporene truer med å ta helt overhånd. 
Det blir for mange digresjoner, for mange og for lange eksempler på hva slags folk de involverte er. 
Tanken er antakelig å vise hvor ødeleggende hendelser langt tilbake i tid kan være for folks nåværende liv, men her har man dessverre gjort dette fullstendig overtydelig. 
Resultatet er at handlingen snegler seg av gårde i et oppsiktsvekkende lavt tempo og det hele toppes med en tilsvarende lang sekvens som oppsummerer hva som har skjedd og hvorfor. 
Sikkert greit for de som må ha absolutt alt inn med teskjeer, men ganske kjedelig for oss andre. 

Les anmeldelsene av de andre påskekrimseriene her: 
",0
"Flausekavalkade fra tidenes midtlivskrise
«Best før» byr på så mange pinligheter at det noen ganger skygger for humoren. 

«Best før» 

Komiserie i 10 deler. 
Første episode sendes på TV2 lørdag 18. mars. 

Allerede i den første episoden settes standarden for hovedpersonen Lena (Linn Skåber): 
På selveste 40-årsdagen mister hun jobben i den hippe magasinredaksjonen, fordi hun er for gammel og sidrumpa. 
Så viser det seg at mannen hennes har glemt at hun fyller året, og verre skal det bli: 
Han ender opp med å forlate henne til fordel for den vakre 25-åringen Anemone, som inntil nylig var Lenas kollega. 

Lena velger likevel å anse glasset for halvfullt, i hvert fall om man skal dømme ut fra humøret. 
Hun framstår også som såpass konfliktsky at det potensielt stygge samlivsbruddet blir for en parantes å regne, kun egnet til å framkalle pinlige situasjoner, og dem er det mange av. 
Og det er alltid den samme personen som kommer dårlig ut av det. 

Dessverre er ikke alle scenene like elegant komponert. 
Det er én ting å ty til overdrivelser, men her tvinges den stakkars hovedpersonen så langt ut i det usannsynlige at det er direkte smertefullt å se på. 
Heldigvis er Skåber en så god komiker at hun klarer å skape en form for troverdighet gjennom alle de elleville blemmene. 
Det er ingen overdrivelse å si at hun er den eneste bærebjelken i denne serien, alle de andre blir for mer eller mindre betydningsløse statister å regne. 

Men når man først har valgt å skildre en kvinnes vei fra bunnen og videre nedover, hadde det kanskje ikke vært så dumt å utstyre henne med i hvert fall noen få formildende egenskaper. 
I stedet har Skåbers Lena blitt en figur det er fryktelig vanskelig å like. 
Vi får noen få glimt av selvironi og håpløshet, men siden alle de elleville pinlighetene avløser hverandre uten noen form for pustepauser, er det vanskelig å få øye på sorgen og håpløsheten som nødvendigvis må ligge der et sted. 
Denne balansen mellom ulike deler pinlig humor og mellommenneskelig alvor, balanseres bedre i den ellers ganske sammenlignbare serien «Neste sommer». 
I Skåbers serie er det derimot lagt så mye vekt på å få pinlighetene til å gå lengste mulig, at det er lite rom for å forsøke å kjenne seg igjen i situasjoner og mennesketyper. 
Og ikke rent sjelden går pinlighetene så langt at det blir mer vondt enn morsomt å observere dem. 
",1
"Fortsatt like lovende
«Unge lovende» behersker fortsatt den fine balansen mellom glimrende humor og sårt alvor. 

Sesong 2 slippes i sin helhet på NRK TV (nett) fredag 20. januar. 
Serien blir også sendt på NRK 1, første og andre episode vises der 24. januar. 

Vi var mange som lot oss fascinere av stavangerkvinnen Siri Seljeseths treffsikre serie «Unge Lovende» da den hadde premiere i 2015. 
Serien var etter sigende løst basert på opphavskvinnens egne erfaringer, og la for dagen en herlig mangel på selvhøytidelighet, samtidig som Seljeseth ikke var redd for å vise fram hverdagslige, men like fullt vonde emner og hovedpersonenes sårbarhet. 
I løpet av seks episoder fikk hun tematisert kjærlighetssorg, utroskap som spiser opp familieliv og psykiske lidelser, for å nevne noe. 
Å klare å si noe om såpass mye på såpass kort tid uten at det virket verken overfladisk eller sprikende, var godt gjort. 

Andre sesong har heldigvis klare å beholde alle de samme kvalitetene. 
Sesongen starter en tid etter at den forrige ble avsluttet. 
Elise (Seljeseth), som på slutten av forrige sesong endelig klarte å rygge ut av kameratsonen til Anders (Jakob Oftebro), er nå på vei til å flytte inn hos ham. 
Stand up-karrieren går den rette veien, godt hjulpet av at hun har mye stoff å ta av i privatlivet, på godt og vondt. 
Nenne (Gine Cornelia Pedersen) er utskrevet og i arbeid, og den mentale helsen ser ut til å være i vater. 
Bakgrunnen hennes blir likevel et tema som skinner igjennom, også dette på godt og vondt. 
Alex (Alexandra Gjerpen) er fortsatt irriterende oppslukt av seg selv, men samtidig morsom nok til at hun ikke reduseres til en ufyselig dott. 
Samspillet mellom henne og kjæresten Kimmo (Ole Christoffer Ertvaag) representerer noen av seriens aller beste øyeblikk, framdeles på godt og vondt. 

Deler av handlingen i denne sesongen foregår i Sandnes, hvor Toni Gundersen dukker opp i en herlig rolle som Alex’ badlerøykende mor. 
Her er det mange fine detaljer som folk fra vårt distrikt vil kunne nikke gjenkjennende til, selv om det parodiske preget når forskjellen mellom Oslo og Sandnes skal illustreres kanskje blir en smule overkommunisert. 

De tre hovedrolleinnehaverne gjør alle imponerende jobber, spesielt med tanke på at de mestrer balansegangen mellom skjemt og alvor så godt. 
Dette er seriens største styrke, i tillegg til at den klarer å si noe relevant om det altfor vanlige gapet mellom ambisjon og virkelighet og om hvor sårt det kjennes når livet ikke blir helt sånn som vi hadde sett for oss. 
",1
"Beksvart drama om utstøtt krigsveteran
""Quarry"" gir et klaustrofobisk, trøstesløst bilde av en plaget mann, på en måte som sender tankene til ""Breaking Bad"". 

En gjennomført dysterhet ligger som et kvelende, vått teppe over tv-versjonen av Max Allan Collins historie om den hjemvendte marinesoldaten Mac Conway (Logan Marshall-Green). 
Handlingen utspinner seg i Memphis på 70-tallet. 
Conway har nettopp kommet hjem etter flere år som marinesoldat i Vietnam. 
Å fortsette livet som om ingen ting hadde skjedd, viser seg fort å være en umulig oppgave. 
Han mistenkes for å ha deltatt i krigsforbrytelser, får ikke jobb, forholdet til kona er i ferd med å rakne, og som om dette ikke var nok, dukker det opp en mystisk type som forsøker å verve ham som leiemorder. 

Tidskoloritten er gjennomført, om enn ikke påtrengende. 
Interiør og musikk forteller mye om hvor vi er i tid, men aldri på en overtydelig måte. 
I stedet konsentrerer man seg om å skildre tidsånden. 
Opinionen har snudd i sitt syn på Vietnam-krigen, og i stedet for at soldatene vender hjem som helter, blir de møtt av aggressive demonstranter. 

Marshall-Green gjør en strålende jobb som den plagede hovedpersonen. 
Han vandrer rundt i det som ser ut som en spesielt smertefull, svett bakrus, mens han forsøker å finne veien gjennom kaoset som omgir ham. 
Sinnet og fortvilelsen gjør at valgene ikke alltid framstår som rasjonelle, men så er det heller ingenting rasjonelt ved situasjonen han forholdsvis uforskyldt har havnet i. 
Skildringen av desperasjonen og sorgen er så effektfull at det skal noe til å ikke bli smittet av den dystre stemningen som hele tiden omslutter vår hovedperson. 

Det betyr heldigvis ikke at dette bare er en introvert skildring av en mann som går til grunne. 
Vi får også innblikk i en del tidsaktuelle problemstillinger, deriblant undertrykkingen av den svarte befolkningen. 
Rollegalleriet er også på mange måter fargerikt, og i stor grad bygd opp av antihelter, mye på samme måten som i ""Breaking Bad"": 
Man ser at det går galt, synes at handlingene er gale, men det er likevel umulig å se på personene som bare frastøtende. 
",1
"Intenst drama om narkokongens fall
Sesong 1 av ""Narcos"" var fantastisk. 
Heldigvis klarer del to å leve opp til forventningene og vel så det. 

Mange av oss likte best den første sesongen av ""House of Cards"" fordi den skildret hovedpersonens vei oppover mot maktens tinder. 
Det ble ikke like spennende da han skulle forsøke å holde på makten. 
Også ""Narcos"" brukte første sesong på å beskrive narkobaronen Pablo Escobars vei fra småkriminell til en av verdens rikeste menn, men her sørget man for å avslutte med den berømte fengslingen og den påfølgende rømningsaksjonen. 
Sånn sett lå alt til rette for at neste runde kunne bli minst like spennende, og det er en glede å se at serieskaperne innfrir.Det er en mann på flukt vi møter når teppet går opp for den nye sesongen. 
Escobar jages av både nasjonalt politi og en voksende spesialstyrke fra USA, og han må forsøke å få forretningene opp å gå igjen samtidig. 
Det skaper grobunn for mye spenning, mange gode beskrivelser av hestehandlene som figurerer i internasjonal toppolitikk, og ikke minst er det en interessant skildring av den stormannsgale mafiabossen som kunne bestille kaldblodige drap samtidig som han lekte kjærlig med ungene. 

Sånn sett byr sesong 2 på mer av det samme som sesong 1, men tidsrommet som skildres er adskillig mer komprimert. 
Vi får igjen rikelig med klipp fra historiske opptak fra hele verden, til og med en nyhetsoppleser fra Dagsrevyen på NRK dukker opp. 

Etterforskerparet Javier Peña og Steve Murphy er fortsatt sentrale i handlingen. 
Nytt av året er at de blir tildelt ny ledelse, med alle de frustrasjoner sånt fører med seg. 
Murphy leverer igjen sin mørke voiceover i god Scorsese-stil, og graver seg også ned i alkoholdynket selvmedlidenhet når kona får nok av den risikofylte jobben hans. 

Grepet med å gå like nært inn på de som jakter og den som blir jaktet, er både elegant og tankevekkende. 
Det er ingen som tviler på at Escobar er skyld i et utall drap og ødelagte liv, likevel klarer serieskaperne å framstille ham som noe mer enn en psykopatisk tyrann. 
Det er mye takket være hovedrolleinnehaver Wagner Mouras glimrende rolletolkning, men også på grunn av serieskapere som aldri glemmer å vise fram enkeltpersonene bak de dystre nyhetene. 
",1
"Humrestoff med for mange svakheter
Selv et komisk talent som Johan Glans klarer ikke å redde ""Swedish Dicks"" fra sin egen retningsløshet. 

De gode nyhetene først: 
Strømmetjenesten Viaplay satser med denne serien på egenprodusert innhold, slik Netflix og HBO har hatt stor suksess med de siste årene. 
Med på laget har de store navn som Peter Stormare og Keanu Reeves, og manuset er spekket med herlige klisjeer med en del velkjente skandinaviske innslag. 
Dessverre er svakhetene for store og mange til at ""Swedish Dicks"" blir noe mer enn en slags guilty pleasure-underholdning for oss med i overkant barnslig humor. 

Peter Stormare spiller hovedrollen som Ingemar, en tidligere stuntmann, nå en forfyllet og forholdsvis mislykket privatdetektiv. 
Han slentrer omkring i et parodisk kostyme samtidig som hans Johnny Cash-klingende stemme i voice over gradvis forteller oss hvordan han havnet der han er nå. 
Når han så blir lurt av en klient, møter han sin kommende kollega, en naiv, slapstick-komisk DJ (Johan Glans) fra faderlandet Sverige, som han motstrebende inngår et ""profesjonelt"" partnerskap med. 

Derfra går det slag i slag med blødmer, dumme tabber og en god del halvmelankolsk mimring for Ingemars del. 
Vi får vite at han mistet en god venn og kollega (Reeves) i en ulykke i sin forrige karriere, og vedkommende dukker med jevne mellomrom opp for å godprate med ham. 

Problemet er først og fremst at man tilsynelatende ikke har klart å bestemme seg for om dette bare skal være humor, eller om man skal flette inn momenter av alvor. 
Resultatet blir en ubestemmelig mellomting, hvor de alvorlige (eller er de det?) scenene lider av en slags platthet hvor man forgjeves venter på en morsom forløsning. 
Dermed havarerer de hjelpeløst mellom to stoler. 

Heller ikke de morsomme scenene klarer å bære serien godt nok. 
Det skyldes først og fremst et slapt manus med for mange halv— og heldårlige vitser. 
Men det handler også mye om manglende timing og dårlig samspill mellom de to hovedpersonene. 
Hver for seg har de imidlertid mange kvaliteter, og spesielt Glans har en naturlig komisk framtoning. 
Som hjerneløst tidsfordriv er dette imidlertid kurante greier, spesielt siden episodene er korte og handlingen ikke krever at man skal henge med fra begynnelsen av. 
Men er det nok til å hamle opp med konkurrentene? 
Skeptisk. 
",0
"Lite rock og mye langhalm
Cameron Crowes nye serie fra rockebransjen rocker dessverre bare unntaksvis. 

Det er ingen grunn til å betvile serieskaper Cameron Crowes bakgrunnskunnskaper når han går i gang med å skildre livene til de ""usynlige"" bandmedlemmene, de hardtarbeidende roadiene som jobber lange og ubekvemme dager og netter for at publikum skal få oppleve favorittbandet live. 
Crowe hadde lang fartstid som musikkjournalist før han gikk til filmen, og har ganske sikkert flere gode rockebransjehistorier på lager enn de aller fleste andre kan drømme om. 
Spesielt derfor er det skuffende at ""Roadies"" framstår som så blodfattig og anonym. 

Vi følger først og fremst turnémanager Bill (Luke Wilson), produksjonsmanager Shelli (Carla Gugino) og riggeren Kelly Ann (Imogen Poots), gjennom store og små problemer, men mest av alt gjennom den evige repetisjonsøvelsen det er å rigge opp og ned en stor scene med tilbehør. 

Crowe har fått med en del karakteristiske detaljer som alle som har jobbet i en produksjon som denne vil kjenne igjen. 
Sjekklistene som rutinemessig henges opp over hele bygningen, kranglingen med lokale promotører, tullenavnene artistene bruker når de sjekker inn på hotell. 
Men en vesentlig komponent er nesten aldri til stede: 
Bandet. 
Det er veldig vanskelig å få tak på akkurat hvorfor denne hardtarbeidende gjengen ofrer normalt familieliv og ordinære arbeidsdager for å tjene et band som vi bare unntaksvis får treffe. 
Hele symbiosen mellom band og crew er tilsynelatende opphevet, og det kan virke som om de lever fullstendig adskilte liv. 
Det rimer dårlig på så mange måter. 
Til å være en musikkserie inneholder den fascinerende lite musikk, og de får konsertscenene vi får se, er klippet så mye ned at de nesten ikke viser igjen. 

Det er også et problem at crewmedlemmene Crowe konsentrerer seg om er så vanskelige å engasjere seg i. 
I løpet av de tre episodene som er gjort tilgjengelige for anmeldelse, skraper han så vidt i overflaten, og bruker desto mer tid på lange, intetsigende transportetapper. 
Det er synd, for potensialet for at en serie som dette kunne vært fantastisk, er stort. 
",0
"Sjekkeprogrammenes foreløpige bunnpunkt
NRK har klart kunststykket å lage et tv-program som er fryktelig pinlig uten å være morsomt, i tillegg til å være forstemmende kjedelig. 

Etter hva jeg forstår har det moderne mennesket to primale behov som trumfer det aller meste annet: 
Sex og eksponering på tv. 
Det er antakelig dette som er grunnen til at det finnes så utmattende mange sjekke-tv-konsepter. 
Jeg trodde lenge at naken-dating var det absolutt dummeste jeg hadde sett på norsk tv, men nå har selveste rikskanalen klart å danke ut selv dette, med sitt nye program ""Når kjemien stemmer"". 

Programmets hovedperson er Maren Ringnes Rogstad fra Hamar. 
Hun er i begynnelsen av 30-årene og har en håndfull havarerte kjærlighetsforhold bak seg. 
Nå skal NRK ved å gå ""vitenskapelig"" til verks forsøke å finne en mann som hun vil passe sammen med. 
Utvalget det skal velges fra er ikke spesielt stort, sju menn har meldt seg til tjeneste for å forsøke å vinne Marens gunst. 

Man tar utgangspunkt i at mennesker i bunn og grunn er skrudd sammen på samme måte som utvalgte dyr, deriblant tigre og hjort. 
Derfor skal denne stakkars dama først lukte på de åtte beilernes urinprøver, før hun skal lukte på deres nakne overkropper mens hun har bind for øynene. 
I stedet for å skjære det ned til utvalgte klipp, får vi et voldsomt langt strekk hvor hun sniffer armhuler og kommenterer hva det lukter. 
Det er fryktelig pinlig, men samtidig så kjedelig at det nesten gjør vondt. 
Så går det slag i slag med andre håpløse øvelser. 
Nonverbal par-yoga. 
Brøling i skogen. 
Høytlesning av Agnar Mykles forbudte roman. 

Det eneste formildende jeg kan komme på med dette programmet, er at de medvirkende framstår som mer eller mindre sympatiske, og at Maren er ganske morsom. 
I tillegg går det sikkert an å lære et og annet om hvordan ting fungerer i dyreriket. 
Å overføre dette til mennesker er imidlertid så borti natta idiotisk at det er vanskelig å tenke seg hva de gikk på, de som ga klarsignal til å spille inn dette fjaset. 
Selv om du finner en mann med korrekt lukt og et velklingende brøl, er det jo ingen garantier for at han ikke hører på DDE, driver med synkronsvømming eller samler på navlelo. 
",0
"Småmorsom oppskrift på grønnere liv
Live Nelvik tar personlig på seg oppgaven med å bremse de globale utslippene av klimagasser i dette programmet. 
Det er informativt og morsomt, men kommer det til å virke? 

Det hender rett som det er at man kommer over kokebøker som ser kjempebra ut, hvor maten virker fristende, men hvor oppskriftene dessverre er altfor vanskelige å følge. 
Dermed ender boka opp med å samle støv, og de gangene den tas fram, er det først og fremst fordi man trenger inspirasjon. 

""Live redder verden. 
Litt."" fungerer mye på samme måten. 
Vi får massevis av inspirasjon til å velge grønnere løsninger, men lar det seg gjennomføre? 

Vel, man kan i hvert fall ikke gjøre alt på en gang, om man har tenkt å ha sin mentale helse sånn noenlunde i behold. 
Prosjektene som Live Nelvik går i gang med i løpet av de tre programmene som er gjort tilgjengelige for anmelderne, hører nok i større eller mindre grad hjemme i ""for spesielt interesserte""-kategorien. 
Hun sporer for eksempel opp en amerikansk blogger som lever helt emballasjefritt, hun blir med skrallere på jakt etter butikkenes kasserte råvarer i søppelkassene, og hun møter en mann som har bygget om bilen sin, slik at den kan bruke brukt frityrolje som drivstoff. 

Grepet med å bruke seg selv som forsøkskanin er vellykket, og mye bedre enn om Nelvik skulle nøyd seg med å intervjue folk som lever grønt. 
Det fører blant annet til et par scener man vanskelig kan misunne henne, som når hun lager tacos av gresshopper og larver. 
Underholdende er det så absolutt, men dette havner nok i kategorien for ting som fungerer i teorien, men som vi aldri i livet skal prøve hjemme. 

Andre igjen gir nyttige tips som det er lettere og mindre uappetittelig å gjennomføre. 
Som å la bilen stå litt oftere, velge noen kjøttfrie middager, fiske maten sin selv og kjøpe mindre av det meste. 

Konklusjonen blir kanskje at ingen kan gjøre alt, men alle kan gjøre litt. 
Sånn sett gir Live og hennes gjester oss et godt knippe innspill til hvordan vi kan finne den veien som passer best for oss. 
Underholdende er det i alle tilfeller. 
",1
"Musikalsk fest fra de harde 70-åra
Man må ikke ha et hjerte i hiphopen for å få fullt utbytte av denne serien, men det hjelper nok. 

""The Get Down"" har en del åpenbare likhetstrekk med den nå nedlagte serien ""Vinyl"". 
Begge er iscenesatt i New York på slutten av 70-tallet, begge omhandler musikalske brytningstider og framveksten av nye musikalske sjangere, og begge handler om mer eller mindre unge mennesker som forsøker å manøvrere seg gjennom dette stadig skiftende landskapet. 
Men der ""Vinyl"" prøvde å favne flere ulike sjangere og hadde det hedonistiske livet til en desillusjonert plateselskapsjef som et slags utgangspunkt, går ""The Get Down"" ned på gateplan og konsentrerer seg om en grafittielskende ungdomsgjeng som er i ferd med å oppdage hiphop-sjangeren. 
Det gjør det lettere for seeren å fordype seg i både stemning og personer, men gjør det samtidig vanskeligere å holde trykket oppe gjennom hele de timelange episodene. 
Det gjør i tillegg store deler av serien uutholdelig for folk som av en eller annen grunn ikke takler hiphop, men dem om det. 

På samme måte som i ""Narcos"" veves historiske opptak inn i serien. 
Det fungerer godt for å vise hvor dramatisk situasjonen var i en del av New Yorks fattige bydeler på slutten av 70-tallet, hvor gjengkriminaliteten var en del av hverdagen og store boligkomplekser ble satt i brann for at huseierne skulle kunne håve inn forsikringspenger. 

En del av stemningen i den halvannen time lange pilotepisoden gir assosiasjoner til serieskaper Baz Luhrmanns ""Moulin Rouge"": 
Den effektfulle musikkbruken, den manglende redselen for å framkalle sentimentalitet, den triste kjærlighetshistorien mellom en velformulert, fattig ung mann og en vakker kvinne som tonesetter det hele. 
Serien beveger seg et godt stykke inn i musikalsjangeren, noe som er forholdsvis uvanlig, men som likevel har en viss logikk, all den tid handlingen kretser såpass mye rundt musikk og til dels dans. 
Dette går unektelig en del på bekostning av realismen i serien, og Luhrmann tillater seg mye når det gjelder å utstyre utvalgte rollefigurer med nærmest tegneserieaktige egenskaper. 
Det kan til tider nesten bli noe sjablongaktig over det, samtidig er det en sann fryd å lene seg tilbake og ta inn stemningen, rytmene og alle de små og store morsomhetene. 
",1
"Svindlere og privatdetektiver i uelegant smørje
""The Catch"" benytter seg av flere kjente oppskrifter, men ender opp med et knippe retter som ikke passer sammen. 

Den nye serien ""The Catch"" er laget etter oppskriften man brukte før tv-serien var blitt til den nye romanen: 
Et overordnet tema strekker seg over hele sesongen, hver episode brukes til å løse et tilleggsproblem, det skal i teorien gå an å koble seg på underveis eller se enkeltepisoder, og det er lagt inn hyppige repetisjoner av hensyn til folk som sliter såpass med hukommelsen at de trenger en oppfriskning etter hver reklamepause. 
Utallige politiserier er bygget etter denne oppskriften. 
I ""The Catch"" er vår heltinne Alice Vaughan (Mireille Enos), en smart, handlekraftig og vakker kvinne som gjør stor suksess som privatdetektiv. 
Akkompagnert av hippe lydspor tar hun egenhendig innersvingen på selv de mest utspekulerte svindlere, helt til det viser seg at hun blir grundig svindlet på hjemmebane. 
Hennes tilkommende, den hemmelighetsfulle rikingen Christopher, viser seg nemlig å være detektivbyråets hovedmål, og i løpet av pilotepisoden klarer han å lure dem alle trill rundt. 

Slitsomt spill 

Dermed starter en klassisk katt og mus-lek som vi har sett hundre ganger før, hvor smarte folk utsmarter hverandre i et slitsomt spill som baserer seg på en lang rekke logiske brister og usannsynligheter for å fungere. 
Enos har gjort mange gode roller tidligere, men til denne typen lettbeint underholdning fungerer hun dessverre bare sånn måtelig. 
Det samme kan sier om motspiller Peter Krause, som mangler et vesentlig smart kjekkas-gen for å kunne være troverdig i rollen som den sleipe svindleren. 
Det er som om man bestilte Hugh Grant, men ble tildelt Colin Firth. 

For mye på en gang 

Samtidig som hver episode skal presentere nye folk og nye krimgåter, samt en rekke tilbakeblikk, forsøker serieskaperne å skildre sorgen og fortvilelsen Alice opplever etter å ha blitt sviktet. 
Det er også en del som tyder på at hennes forhenværende samboer nærer varmere følelser for henne enn det som var tilsiktet, noe som legger fint til rette for at han kan komme seilende inn som en angrende, reddende engel på et senere tidspunkt. 
Det er imidlertid veldig vanskelig å få plass til hovedpersonenes sjelelige kvaler når man skal gjøre så mye annet på forholdsvis kort tid. 
Resultatet blir en retningsløs smørje som tilsynelatende ikke har bestemt seg for om den vil være rappkjeftet spenningsserie eller psykologisk thriller. 
Den klarer dessverre ikke å være begge deler på en gang. 
",0
"Lettbeint fornærmelse mot både yngre og eldre kvinner
""Younger"" konstruerer en avgrunn mellom unge og middelaldrende kvinner. 
Det blir for dumt på så mange måter. 

Når en serie lanseres som det nye ""Sex og singelliv"", er det ikke fritt for at visse forventninger oppstår. 
Og det finnes helt klart likhetstrekk mellom ""Younger"" og nevnte serie. 
Begge handler om kvinner som forsøker å gjøre suksess i New York, og som omfavner storbylivet med alle sine positive og negative sider. 
Begge serier handler også om kjærlighetslivets opp— og nedturer, og det er kvinner som innehar alle de sentrale rollene. 
Men der ""Sex og singelliv"" leverte et nyskapende portrett av en generasjon urbane kvinner, forsøker ""Younger"" å skape et karikert bilde av både kvinner i 20-årene og kvinner i 40-årene. 
En del er morsomt, men det faller på sin egen urimelighet når manusforfatterne later som om disse to generasjonene omtrent har levd på ulike planeter, til tross for at de er oppvokst i samme nabolag. 

Hull i cv-en 

Seriens hovedperson er 40 år gamle, nyskilte Liza, stort sett godt framstilt av Broadway-skuespilleren Sutton Foster. 
Hun har i god 50-tallsstil benyttet de siste 15 årene til å være husmor, til tross for at hun hadde en lovende karriere i forlagsbransjen da hun var midtveis i 20-årene. 
Når serien starter har datteren reist til India som utvekslingsstudent, mannen har byttet henne ut med en yngre variant og økonomien er mildt sagt skral. 
Det er med andre ord på tide å få seg en jobb. 
Det skal imidlertid vise seg å være lettere sagt enn gjort, for ifølge denne seriens logikk er det ingen som vil ansette 40 år gamle kvinner. 
Løsningen blir derfor å kle seg ut som en 26-åring, noe som åpenbart er kjempeenkelt. 
Man bytter bare ut garderoben og henger på litt løshår, så er man like mirakuløst forvandlet som Clark Kent etter at han har tatt av seg brillene. 

Forviklinger 

Grepet med å ta en ny identitet er i stor grad det som driver handlingen, og det er selvsagt lett å skape situasjoner som klusser det til for vår heltinne. 
Som når hun forsnakker seg til sin unge elsker og forteller om en episode på en Nirvana-konsert hun var på i ungdommen, eller når hun møter jevnaldrende omgangsvenner og må late som om de er noen gamliser som spør om veien til t-banen. 

I arbeidslivet er kontrastene mellom damene på 25 og damene på 40+ til å ta og føle på. 
Begge grupper forakter den andre, og fremstilles som tilsvarende idiotiske på hver sin måte. 
De som tilhører den eldste gruppen er bitre kjerringer som ikke forstår seg på sosiale medier eller hva som er trendy akkurat den uka, mens kvinnene i 20-årene har forholdsvis oppblåste selvbilder og tilsvarende lave krav til hvordan de lar seg behandle av menn. 
Serien er på mange måter en fornærmelse mot begge grupper, på en lettbeint og smått vittig måte. 

Sår stemning 

Langt der bak ligger det imidlertid en sår stemning som sier noe om hvor vanskelig det kan være å finne rett hylle i livet når alt man har vendt seg til blir snudd opp-ned. 
Med et litt krassere manus kunne den også fungert som en kritikk av en del miljøers hysteri med å holde seg yngst mulig lengst mulig. 
Dessverre innfrir serien ikke på dette området i løpet av de fire episodene som er gjort tilgjengelig for norske anmeldere. 
Men det går jo an å håpe at de sjablongaktige karakterene får noen flere nyanser lenger utover i sesongen. 
",0
